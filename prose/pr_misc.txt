

END_TEXT
START_TEXT

Comp 1.1.2 (Henel)
B20.1.1.2.
Rules for Finding Movable Feasts, Cambridge, Corpus Christi College, MS. 422: Henel 1934, 42-3.



 1. Gif ðu ne cunne understandan on ðis ledene þe her beforan
awriten is, þonne loca ðu her hu þu scealt þin gear rihtlice gefadian.
 1. Æfter <foreign>XVI kalendas februarii</foreign>, loca hwar beo raþost tyn
nihta eald mona.
 1. Æfter ðan on ða sunnanniht þe ðar raðost kymð
ðu scealt belucan alleluia.
 1. Gyf se mona byð on sunnandæg tyn nihta eald, þeh ðu
scealt nyman þone æftran sunnandæg.
 2. Æfter <foreign>octaua idus februarii</foreign>, loca hwar beo <foreign>II</foreign> nihta eald
mona, æfter ðan on ðone sunnandæg byð ealda halga dæg.
 3. Æfter <foreign>duodecima kalendas aprilis</foreign>, loca hwær beo
feowertyne nihta eald mona, æfter ðan on þonne sunnandæg þe þar
nehst cymð byð eastordæg.
 4. Æfter <foreign>octaua kalendas Maii</foreign>, loca hwar beo twentig nihta
eald mona, þonne on þone monandæg æfter sunnandæge ðe ðar
nyhst cymþ byð forma gangdæg.
 5. Æfter <foreign>octaua idus Maii</foreign>, loca hwar beo feower nihta eald
mona, þonne on þone sunnandæg þe ðar æfter cymð byð
pentecostes mæssedæg.
 5. Þis is eal ful soð, fare bisextus swa he fare.

END_TEXT
START_TEXT

Comp 1.1.3 (Henel)
B20.1.1.3.
Rules for Finding Movable Feasts, Cambridge, Corpus Christi College, MS. 422: Henel 1934, 45-6.



 1. Eac ic secge ðæt þu ne ðearft næfre belucan alleluia
ær <foreign>quinta decima kalendas februarii</foreign>, ne æfter <foreign>nona kalendas Martii</foreign>,
ac æfre betwinan ðan, loca hwænne hit gegan wille swa swa hit her
beforan awriten is.
 2. Ne næfre ne byð ealda halga dæg ær <foreign>quinta idus
februarii</foreign>, ne æfter <foreign>pridie idus Martii</foreign>.
 3. Eac we secgað be eastron, þæt hig næfre ne beoð
nyðer þonne ðonne <foreign>undecima kalendas aprilis</foreign>, ne ufor þonne
<foreign>septuagesima kalendas Maii</foreign>.
 4. Ne næfre þu næfst gangdagas ær <foreign>quinta kalendas
Maii</foreign>, ne lator þonne <foreign>pridie kalendas Junii</foreign>.
 5. And ic wat, þæt ðu næfst næfre pentecoste costen
ær <foreign>sexta Idus Maii</foreign>, ne lator þonne <foreign>Idus Junii</foreign>; þis is soð, gyme se
ðe wylle.

END_TEXT
START_TEXT

Comp 1.1.4 (Henel)
B20.1.1.4.
Rules for Finding Movable Feasts, Cambridge, Corpus Christi College, MS. 422: Henel 1934, 47.



 1. Gif ðu wilnige rihtlice to wurðiende <foreign>Aduentum Domini</foreign>
þonne warna ðu þæt hit ne beo ær <foreign>V kalendas Decembris</foreign> ne æfter
<foreign>III Nonas Decembris</foreign>; ac þar betwinan, on swa hwilcum staue swa sunnandæg
gesceote, þonne byð þar <foreign>aduentum domini</foreign> hrihtlice.

END_TEXT
START_TEXT

Comp 1.2.1 (Henel)
B20.1.2.1.
Rules for Finding Movable Feasts, London, British Library, MS. Cotton Caligula A.XV: Henel 1934, 47.



 1. Ælce geare þonne þu scyle witan hwylce dæge man scyle
weorðian and healdan þone halgan sunnandæg <foreign>æduentum domini</foreign>; warna
þe þanne þæt þu hit naht ær <foreign>V kalendas Decembris</foreign>, ne naht
æfter <foreign>III nonas</foreign> þises sylfes monðes þænne ne healde; ac on
þison seofan dagum þu scealt healdan butan ælcere tweonunge þone
dæg and þone tokyme mid ealre arwurðnesse.

END_TEXT
START_TEXT

Comp 1.2.2 (Henel)
B20.1.2.2.
Rules for Finding Movable Feasts, London, British Library, MS. Cotton Caligula A.XV: Henel 1934, 46.



 1. Ealde witan and wise romane gesetton on gerimcræfte þæt
næfre ær <foreign>XI kalendas Aprelis</foreign>, Ne naht æfter <foreign>VII kalendas maii</foreign>
eastortid gewurðan sceal.
 3. Ac on þison getele, lochwær hit þonne to gega, buton
ælcon tweon healde hit mon þonne þær mid rihte.

END_TEXT
START_TEXT

Comp 1.2.3 (Henel)
B20.1.2.3.
Rules for Finding Movable Feasts, London, British Library, MS. Cotton Caligula A.XV: Henel 1934, 44.



 1. And gif þu wille witan mid gesceade þæt gemære,
<foreign>terminum septuagesimalis</foreign>, þonne tele þu þæs monan elde <foreign>kalendis
Ianuarii</foreign> oð þæt þu cume to þrittiga.
 5. Foh eft on þone niwan and tele oð tyne.
 6. Þonne on þam teoðan stent se termen, þæt ys
þæt gemære.
 8. Si hwylc dæg hit si, þonne se nexta sunnandæg þe
þær æfter cymð bið septuagesima.

END_TEXT
START_TEXT

Comp 1.2.4 (Cockayne)
B20.1.2.4.
Rules for Finding Movable Feasts, London, British Library, MS. Cotton Caligula A.XV: Cockayne 1864-6, III, 226.



 1. On <foreign>kalend Ianuarii</foreign> ofer <foreign>XVI kalend Februarii</foreign> loca hwær
þu hæbbe <foreign>X</foreign> nihta ealdne monan ofer þæt þonne sunnan dæg beluc
alleluia.
 2. On <foreign>Februarius</foreign> ofer <foreign>VII Idus Februarii</foreign> loca hwær þu
finde tweigra nihta ealdne monan ofer þæt on þone sunnan dæg bið
halga dæg.
 3. On <foreign>Martii</foreign> ofer <foreign>XII kalend Aprelis</foreign> loca hwær þu finde
<foreign>XIIII</foreign> nihta ealdne monan ofer þæt se niesta sunnan dæg bið eastor
dæg.

END_TEXT
START_TEXT

Comp 1.5 (Henel)
B20.1.5.
Rules for Finding Movable Feasts, London, British Library, MS. Cotton Vitellius E.XVIII: Henel 1934, 44.



 1. Gif þu wille witan mid gesceade þæt gemære, <foreign>termen
septuagessimalis</foreign>, þonne tel þu þæs monan ylde <foreign>ianuarii</foreign> oð þu
cume to <foreign>XXX</foreign>.
 5. Foh eft on þone niwan and tele oð <foreign>X</foreign>.
 6. Þonne on þam teoþan stænt se termen on þam gemære,
si swilc dæg swylce hit sion þære wucan.
 9. Þonne se nyhsta sunnandæg þe þær æfter cymð
bið <foreign>septuagessima</foreign>.
 11. And man ne singð leng þæt godes lof, alleluian, ær
þære eastertide.

END_TEXT
START_TEXT

Comp 1.6 (Henel)
B20.1.6.
Rules for Finding Movable Feasts, London, British Library, MS. Harley 3271: Henel 1934, 40-41.



 1.1. Gif ðu wille witan hwænne <foreign>Septuagesima</foreign> sceol beon,
ðonne findest ðu hit her.
 1.2. On <foreign>ianuarie</foreign> þam forman monðe, ofer <foreign>XVI kalendas
februarii</foreign> loca hwær ðu hæbbe <foreign>X</foreign> nihta ealdne monan; on ðonne
sunnandæg ofer þæt beluc þænne alleluia; þis is <foreign>Septuagesima</foreign>.
 2.1. Gif ðu wille witan hwar halgan dæg beon scyle, ræd
ðis eac.
 2.1. On ðone monð <foreign>februarie</foreign>, ofer <foreign>VII idus februarii</foreign> loca
hwær ðu finde twegra nihta ealdne monan.
 2.3. Þænne ofer þæt on ðone sunnandæg bið halgan
dæg.
 3.1. Gif ðu eac wilnast to witanne hwænne se eastorlica dæg
sceole beon, donne gelyf ðu ðisum.
 3.2. On <foreign>martio</foreign> ðam monðe, ofer <foreign>XII kalendas aprilis</foreign> find
ðe feowertynæ nihta ealdne monan.
 3.3. On þone sunnandæg ofer þæt þe he swa eald bið,
se bið eastordæg gewislice.
 3.4. Ðis þe bið æfre gewitod, gif ðu his georne gymst.

END_TEXT
START_TEXT

Comp 2.1.2 (Henel)
B20.2.1.2.
On Epacts, Cambridge, Corpus Christi College, MS. 422: Henel 1934, 49.



 1. Git hit is god þæt þu wite hrædlice hwilc
<foreign>concurrentes</foreign> yrne on geare.
 3. Loca hwilce dæg cuma <foreign>nona kalendas aprilis</foreign>.
 5. Gif he cymð on sunnandæg, þonne yrnð se concurrent
<foreign>unum</foreign>.
 7. Gif he cymð on monandæg, þonne yrnð se concurrent
<foreign>duo</foreign>.
 8. Cume swilce dæg swilce he cume, swa þu miht witan hwilc
concurrent yrnð on geare.

END_TEXT
START_TEXT

Comp 2.2.1 (Cockayne)
B20.2.2.1.
On Epacts, London, British Library, MS. Cotton Caligula A.XV: Cockayne 1864-6, III, 226.



 1. Gif þu nyte swylce <foreign>concurrentes</foreign> beon on geare sec georne
hwylce dæge beo <foreign>pridie kalend Aprelis</foreign>.
 2. Gif hit bið sunnan dæg þonne bið <foreign>concurrentes I</foreign>.
 3. Gif hit bið monan dæg þonne bið <foreign>concurrentes II</foreign>.
 4. And swa fela daga swa bið agan on þare wucan swa fela
<foreign>concurrentes</foreign> þu scealt habban on þam geare.
 7. And swa fela nihta swa, se mona bið eald on <foreign>XI kalend
Aprelis</foreign> swa fela <foreign>epacta</foreign> þu scealt habban þy geare.

END_TEXT
START_TEXT

Comp 2.2.2 (Cockayne)
B20.2.2.2.
On Epacts, London, British Library, MS. Cotton Caligula A.XV: Cockayne 1864-6, III, 228.



 1. And gif þu wille witan hraðe hu fela epactas on geare yrnan
þonne tele þu hu eald se mona beo on <foreign>XI kalend Aprelis</foreign> swa fela nihta swa
se mona bið þonne on dæg eald.
 4. Swa fela epactas yrnað þy geare.

END_TEXT
START_TEXT

Comp 2.3 (Crawford)
B20.2.3.
On Epacts, London, British Library, MS. Cotton Caligula A.XV: Crawford 1929, 36-7.



 1. Epactas þe me to þissum twelfmonðum deð butan gedeorfe
we magon gecyðan heora upspring.
 2. We habbað on twelf monðum þreo hund daga & fif &
syxtig daga & syx tida.
 3. Swa we forwel oft gecyðad habbað.
 4. Nu is hit to witanne æghwilcum þe þises cræftes
gleawnesse cunnan þencð hu fela daga ma beoð æfter sunnan ryne þonne
æfter þæs monan.
 6. Þære sunnan dagas we nu awriten.
 7. Nu bidde ic þa þe hit cunnon & þis rædon þæt
hit him hefelic ne beo and þa þe hit na gyt asmeadon her æfter
þenceon.
 9. Æfter þæs monan rine we habbað þreo hund daga &
feower & fiftig daga.
 10. Nu ic wille þæt þu mid æþelre smeaunge þence hu
manuge þær to lafe synt oððe hu feala daga ma synt on þære sunna
ryne þanne on þæs monan.
 12. Endleofan ic wat þæt þu wilt cweðan.
 13. To þam endlefan do endlefan, þonne beoð þær twa
& twentig.
 14. To twam & twentigum do endlefan, þonne beo þær
þreo & þrittig; forlæt þa þrittig & nim þa þreo.
 15. Swa ealle þa nigontyne gear do þu.
 16. Nim leofa freond nigonteoða geares þæt þu do twelf to
þam ehtatynum epacten, þonne hæfst þu þrittig epactes; and næfst
nane, <foreign>X</foreign> beoð <foreign>nulle</foreign> on leden.
 18. Nis na to forgetanne þæt þare halgan laðunge lareowas
lærdon, þæt swa eald swa se mona bið on <foreign>xi kalendas aprilis</foreign>, swa
feale epactes beoð þi geare.
 21. <foreign>Uerbi gratia</foreign>, swilce ic swa cweþe.
 21. Þy twelftan geare on þam circule þy mann het
<foreign>decennouenalem</foreign> on leden on englisc þara nygonteoða geara ymrine, þu
hæfst anre niht ealdne mona þæs deges & þæs geares þu
hæfst anne epactum.

END_TEXT
START_TEXT

Comp 2.4 (Henel)
B20.2.4.
On Epacts, London, British Library, MS. Cotton Titus D.XXVII: Henel 1934, 51.



 1.1. Gif þu nyte hwylc <foreign>concurrentes</foreign> beo on geare, sec georne
hwylce dæge beo <foreign>II kalendas aprilis</foreign>.
 1.2. Gif hit bið sunnandæg, þonne bið <foreign>concurrentes I</foreign>.
 1.3. Gif hit bið monandæg, þonne bið <foreign>concurrentes II</foreign>.
 1.3. And swa fela daga swa bið agan on þære wucan, swa fela
<foreign>concurrentes</foreign> þu scealt habban þy geare.
 2.1. And swa fela nihta swa se mona bið eald on <foreign>XI kalendas
aprilis</foreign>, swa fela epacta þu scealt habban þy geare.

END_TEXT
START_TEXT

Comp 2.7 (Henel)
B20.2.7.
On Epacts, London, British Library, MS. Harley 3271: Henel 1934, 48-9.



 1. Gif ðu wille witan hu fela epacta yrnan on geare, ðonne wite
ðu hu eald se mona beo on <foreign>XI kalendas aprilis</foreign>, forði swa fela nihta swa
he eald bið, swa fela epacta yrnað on geare.
 3. Gif ðu wile giman ðises trametes, þonne byst þu ðe
cleawra on gerimcræfte.

END_TEXT
START_TEXT

Comp 3.1 (Henel)
B20.3.1.
On Concurrents, London, British Library, MS. Cotton Caligula A.XV: Henel 1934, 53-4.



 1. Gyf þu wilt witan mid gesceade hwanun comon <foreign>Martio</foreign> þam
monðe þa fif regulares, þæt synd rihtinga, þonne gemun þu hu feala
daga syn on twelf monðum.
 5. On twelf monþum beoþ þreo hund daga, and fif and syxtig
daga.
 7. Todæl þis gerim þurh þrittig.
 8. Nim þa fif þe þær to lafe synt and sele <foreign>martio</foreign>, and
cweð, <foreign>martius V</foreign>.
 11. Gyf þu wille witan þæs æfteran monðes regulares,
þonne nym þu þæs ærran monþes dagas, and his regulares: do
togædre, and todæl syðþan þæt gerim þurh seofon; loca hwæt
hwæt þær ofer byð, hafa þa for regulares.
 17. Her ic þe wille bisne awriten, þæt þu mage þe sylf
butan lareowe asmegan þa þing þe we nu ymbspræcon.
 20. <foreign>Martius</foreign> hæfð an and þrittig daga and fif regulares.
 21. Todæl þa syx and þrittig þurh seofon, þonne byð
þær an to lafe; þæt an do to <foreign>Aprile</foreign> and cweð, <foreign>Aprilis unum</foreign>.
 24. Gyf þu ne mage oððe ne cunne todælan þæt
getæll þe wit nu ymbe wæron, þonne meg ic þe þurh boca lara
fegera bisene tæcan.
 28. Twia seofon þæt beoð feowertyne, þrywa seofon an and
twentig, feower seofon ehta and twentig, fif siþon seofon fif and þrittig;
þæt an þe þær to lafe byð, do swa we ær cwædon.
 34. Of <foreign>Apriles</foreign> dagum þu miht findan <foreign>maius</foreign> regulares.
 35. <foreign>Aprilis</foreign> hæfð þrittig daga and an regulares; todæl
on seofon; þonne byð þær þreo to lafe.
 38. Þa sele <foreign>Maio</foreign>.
 38. Do swa by þam nygon swa þu nu dydost be þissum þrym.
 41. Heræfter gebyraþ to witanne, hwanon þa concurrentes
cumað þe mid þissum regulares irnan sceolon.
 42. We cwædon herbufon þæt on twelf monþum beoþ þreo
hundaga and fif and syxtig daga.
 43. Todæl þis gerim þurh seofon on þas wison.

END_TEXT
START_TEXT

Comp 3.2 (Henel)
B20.3.2.
On Concurrents, London, British Library, MS. Harley 3271: Henel 1934, 49.



 1. Gif þu wille witan hu fela concurrenta yrnan on geare, wite
hwilce dæge <foreign>IX kalendas aprilis</foreign> beo.
 4. Gif he bið on sunnandæg, ðonne yrnð an concurrent on
geare.
 6. Gif he bið on monandæg, þonne yrnað <foreign>II</foreign> concurrentas,
and swa forð.
 8. Gif he bið on sæternes dæg, ðonne yrnað <foreign>VII</foreign>.

END_TEXT
START_TEXT

Comp 5 (Forst)
B20.5.
De Bissexto, London, British Library, MS. Cotton Caligula A.XV: Forster 1925-6, 75.<P>Citation is a single sentence, following ed.</P>



 1. Bissexto man sceal symle healdan ær þam fif ytemestan
þæs monðes <foreign>kalendas Februarius</foreign> & on þone æftran dæg healde
man þone mæssandæg sancte Mathia.

END_TEXT
START_TEXT

Comp 6.1 (Henel)
B20.6.1.
Rules for Finding the Age of the Moon, Cambridge, Corpus Christi College, MS. 422: Henel 1934, 55.



 1. Gif ðu wille witan hu eald se mona beo nu todæg on twelf
monðum, þonne wite ðu hu eald he todæg sy and tel þarto endleofan;
þonne byþ he oðre geare on þisne dæg swa eald swa ðæra twegra
getela byð.
 7. Gyf he byð todæg anre nihte eald, þonne tel þu þarto
endleofan, þonne byð he oðer geare on ðysne dæg twa and twentig
nihta eald.
 10. Gif he is todæg fif and twentig nihta eald, þonne byð he
oðer gear on ðisne dæg syx nihta eald.
 14. Þonne byð forðan, æfre gif ðar beoð ma þonne
þrittig, þonne scealt þu forlætan þa þrittig, and niman lochwæt
þar to laue byð.
 18. Swa þu miht witan þeah þu wille hundred geara ðæs
monan ryne.

END_TEXT
START_TEXT

Comp 6.2 (Henel)
B20.6.2.
Rules for Finding the Age of the Moon, London, British Library, MS. Cotton Caligula A.XV: Henel 1934, 55.



 1. And gif þu wille witan hu eald se mona wære fyrngeare on
þysne dæg, þone wite þu hu eald se mona beo nu todæg.
 2. Þonne do þu <foreign>XIX</foreign> þær to; þonne gif þær beo
under ealle ma þonne <foreign>XXX</foreign>, þonne swa fela nihta swa se mona bið eald
ofer þa <foreign>XXX</foreign>, þonne wæs se mona fyrngeare on þysne dæg swa eald.
 6. And gif þu wille witan hu eald se mona scyle beon oþer geare
on þysne dæg, þonne wite þu hu eald se mona beo nu todæg.
 7. Þonne beo se mona swa eald swa he beo, do <foreign>XI</foreign> þær to.
 8. Þonne beo þær swa fela swa þær beo ofer þa <foreign>XXX</foreign>
þonne bið se mona swa eald oþer geare on þysne dæg.

END_TEXT
START_TEXT

Comp 6.3 (Henel)
B20.6.3.
Rules for Finding the Age of the Moon, London, British Library, MS. Cotton Vitellius E.XVIII: Henel 1934, 55.



 1. Gif þu wille witan hu eald se mona beo nu todæg on twelf
monþum, cweð þonne hu eald he todæg si, do þær endlyfan to;
þonne bið he swa eald swa þæra tweigra cwyda getæl.
 7. And gif þu wille witan hu eald he nu todæg on twam gearum
beo, a þu scealt sceotan endlyfan to, and swa fela swa he on þam dæge
eald bið, þonne bið he rihte swa eald, swa þæra twegra cwyda
getæl bið.
 13. Swa þu miht tellan þæt þu cymst to <foreign>XXX</foreign>, and þonne
se mona si <foreign>XXX</foreign> nihta eald, þonne rim þu hwæt þæra oferdaga sy
þæs þe of þam endlyfenum gesceote, þonne bið he rihte swa eald.
 18. Ic eft mid endlyfenum, þæt þu cume eft to þrittigum.
 21. Þus þu miht asmeagean þeah þu wille to hundteontigum
wintrum, fare bisextus swa he fare, oððe ænig oþer getæl.

END_TEXT
START_TEXT

Comp 7 (Henel)
B20.7.
On Moonrise: Henel 1934, 56.



 1. <foreign> ianuarius</foreign> se mona biþ onæled et middre neht;
<foreign>februarius</foreign> se mona biþ onæled biþ on betwih middre niht and honacrede;
<foreign>martius</foreign> biþ onæled et honacrede.

END_TEXT
START_TEXT

Comp 8 (Nap)
B20.8.
On Moon and Tide: Napier 1889, 6.



 1. Her is seo endebyrdnes monan gonges, & sæ flodes.
 1. On ðreora nihta ealdne monan wanað se sæflod,
oþþæt se mona bið <foreign>XI</foreign> nihta eald, oþþe <foreign>XII</foreign>.
 3. Of <foreign>XI</foreign> nihta ealdum monan weaxeð se sæflod oþ <foreign>XVIII</foreign>
nihta ealdum monan.
 5. Fram <foreign>XVIII</foreign> nihta ealdum monan wanaþ se sæflod oþ <foreign>XXVI</foreign>
nihta ealdum monan.
 6. Of <foreign>XXVI</foreign> nihta ealdum monan weaxeð se sæflod oþþæt
se mona bið eft ðreora nihta eald.

END_TEXT
START_TEXT

Comp 9 (Cockayne)
B20.9.
Table of Duration of Moonshine: Cockayne 1864-6, III, 222-4.



 1. On anre nihta eald mona & on <foreign>XXIX</foreign> scinð <foreign>IIII</foreign> pricena
lengce.
 2. On twigra nihta eald mona & on <foreign>XXVIII</foreign> scinð ane tid
& III pricen.
 3. On <foreign>III</foreign> nihta eald mona & on <foreign>XXVII</foreign> scinð twa tida &
<foreign>II</foreign> prican.
 4. On <foreign>IIII</foreign> nihta eald mona & on <foreign>XXVI</foreign> scinð þreo tida
& <foreign>I</foreign> prica.
 5. On <foreign>V</foreign> nihta eald mona & on <foreign>XXV</foreign> scinð feower tida.
 6. On <foreign>VI</foreign> nihta eald mona & on <foreign>XXIIII</foreign> scinð feower tida
& <foreign>IIII</foreign> pricena.
 7. On <foreign>VII</foreign> nihta eald mona & on <foreign>XXIII</foreign> scinð fif tida &
<foreign>III</foreign> pricena.
 8. On <foreign>VIII</foreign> nihta eald mona & on <foreign>XXII</foreign> scinð syx tida &
<foreign>II</foreign> prican.
 9. On <foreign>IX</foreign> nihta eald mona & on <foreign>XXI</foreign> scinð seofon tida &
<foreign>I</foreign> prica.
 10. On <foreign>X</foreign> nihta eald mona & on <foreign>XX</foreign> scinð eahta tida.
 11. On <foreign>XI</foreign> nihta eald mona & on <foreign>XIX</foreign> scinð eahta tida &
<foreign>IIII</foreign> pricena.
 12. On <foreign>XII</foreign> nihta eald mona & on <foreign>XVIII</foreign> scinð nigon tida
& <foreign>III</foreign> pricena.
 13. On <foreign>XIII</foreign> nihta eald mona & on <foreign>XVII</foreign> scinð <foreign>X</foreign> tida
& <foreign>II</foreign> prica.
 14. On <foreign>XIIII</foreign> nihta eald mona & on <foreign>XVI</foreign> sunð <foreign>XI</foreign> tida
& <foreign>I</foreign> prica.
 15. On <foreign>XV</foreign> nihta eald mona scinð <foreign>XII</foreign> tida.

END_TEXT
START_TEXT

Comp 10.2 (Henel)
B20.10.2.
On the Four Ember-Fasts, Cambridge, Corpus Christi College, MS. 422: Henel 1934, 61.



 1. Git ic þe wille secgan embe ða twelf ymbrendagas þe ure
drihten sylf gesette ure lichaman to hæle and ure sawle to ecere myrhðe.
 4. Ða man sceal fæstan swa swa man deð lenctenfæsten.
 6. Þæt ys ðonne ærest ær cristes mæssan, on
þære fullan wucan, we scylon fæstan ðas þri dagas: wodnesdæg and
friedæg and sæterdæg.
 9. Þonne syððan syn ða oþre þry ymbrendagas on
þære forman fæstenwucan on lencten.
 13. Ðonne synd þa ðriddan þri ymbrendagas on þære
wucan/ æfter pentecosten.
 15. Þonne þa feorðan þri ymbrendagas beoð on
hærefest on ðære fullan wucan ær <foreign>octaua kalendas octobris</foreign>.
 19. And uton gyman þæt we habbon ða rædinga þe us mid
rihte gebyrað to ælcon sæterdæge þe on þam ymbrene byð.

END_TEXT
START_TEXT

Comp 10.3 (Henel)
B20.10.3.
On the Four Ember-Fasts, Oxford, Bodleian Library, MS. Laud Misc. 482: Henel 1934, 61.



 1. Þis synd þa rihtymbrendagas, þe man mid rihte healdan
sceal; þæt is on <foreign>kalendis Martii</foreign>, on þære forman wucan, and on
<foreign>kalendis Iunii</foreign>, on þære æfteran wican, and on <foreign>kalendis September</foreign>,
on þa þriddan wican, and on <foreign>kalendis December</foreign>, on þa nehstan wican
ær christes mæssan.

END_TEXT
START_TEXT

Comp 11.1.1 (Henel)<extent></extent>
B20.11.1.1.
On the Three Fridays for Fasting, Cambridge, Corpus Christi College, MS. 422: Henel, 1934, 64.



 1. Ðis synd þa þry frigedagas þe man sceal fæstan on
twelf monðum, ðonne ne cymð næfre his saul on helle.
 4. Þæt is se æresta frigedæg on <foreign>kalendis Maius</foreign> and se
oþer æfter Pentecosten, and se þridda on <foreign>kalenda iulius</foreign>, þæt is
se fyrmesta friedæg.

END_TEXT
START_TEXT

Comp 11.1.2 (Henel)<extent></extent>
B20.11.1.2.
On the Three Fridays for Fasting, London, British Library, MS. Cotton Tiberius A.III: Henel 1934, 64.



 1. Þis syndon þa ðreo frigedagas þe man sceall fæsten on
twelf monþum, se æresta on hlydan, and se nyhsta ær pentecosten, and se
æftresta þe byð on <foreign>iulius</foreign>.
 6. Se mann þe þis gefæst, ne þearf he na ondrædon him
helle wita butan he beo hlafordswica.

END_TEXT
START_TEXT

Comp 11.2 (Cockayne)
B20.11.2.
On the Three Fridays for Fasting, London, British Library, MS. Cotton Caligula A.XV: Cockayne 1864-6, III, 228.



 1. Se æresta frigedæg þe man sceal fæsten is on hlydan
and se oþer is ær pentecosten and se æresta þe bið on <foreign>iulius</foreign>.
 3. Se man þe þis gefæst ne þearf he him na ondrædan
helle witan butan he beo hlaford swica.

END_TEXT
START_TEXT

Comp 11.3 (Roeder)
B20.11.3.
On the Three Fridays for Fasting, London, British Library, MS. Royal 2 B.V: Roeder 1904, xii.



 1. Þis syndan þa <foreign>III</foreign> frigedagas þe man sceal fæstan on
twelf monþum, se æresta on hlydan, & se nihsta ær pentecosten,
& se æresta þe byð on <foreign>iulius</foreign>.
 3. Se man þe þis gefæst ne þerf he na.

END_TEXT
START_TEXT

Comp 12.1.1 (Henel)<extent></extent>
B20.12.1.1.
On the Length of Shadow, Cambridge, Corpus Christi College, MS. 422: Henel 1934, 59-60.



 1. To underne and to none <foreign>XVII</foreign>.
 2. To underne and to none fiftyne fotgemetu and to middæges
<foreign>IX</foreign>.
 3. To underne and to none <foreign>XIII</foreign> fotgemetu and to middeges <foreign>VII</foreign>.
 4. To underne and to none <foreign>XI</foreign> fotgemetu and to middæges fif
fota gemetu.
 5. To underne and to none <foreign>IX</foreign> fotgemetu and to middæge <foreign>III</foreign>.
 6. To underne and to none <foreign>VII</foreign> fotgemetu and to middæge <foreign>I</foreign>
fotes gemetes, oððe oðer healfes fotes.
 7. To underne and to none <foreign>VII</foreign> fotgemetu and to middæge <foreign>I</foreign>
oððe oðer healf.
 8. To underne and to none <foreign>IX</foreign> fotgemetu and to middæge <foreign>VI</foreign>
fota gemetu.
 9. To underne <foreign>XI</foreign> fotgemetu and to middæges six fota gemett.
 9. Seo underntid and seo nontid habbað æfre gelice gemetu.
 10. To underne and to none <foreign>XIII</foreign> fotgemetu and to middæge <foreign>VII</foreign>
fota.
 11. To underne and to none <foreign>XV</foreign> fotgemetu and to middæge <foreign>IX</foreign>
fota gemett.
 12. To underne and to none <foreign>XVII</foreign> fotgemetu and to middæge <foreign>XI</foreign>
fotgemetu.

END_TEXT
START_TEXT

Comp 12.1.2 (Henel)<extent></extent>
B20.12.1.2.
On the Length of Shadow, London, British Library, MS. Harley 3271: Henel 1934, 59.



 1. Her is awriten wegferendra monna dægmæl.
 2. On <foreign>ianuario</foreign> and <foreign>Decembro</foreign> seo sceadu bið <foreign>XVII</foreign> fota lang.
 3. On <foreign>Februarii</foreign> and on <foreign>Nouember XV</foreign> fet.
 4. On <foreign>martio</foreign> and <foreign>October XIII</foreign> fet.
 5. On <foreign>aprilis</foreign> and on <foreign>september XI</foreign> fet.
 6. On <foreign>maio</foreign> and on <foreign>augusto VIII</foreign> fet.
 7. On <foreign>iunio</foreign> and on <foreign>iulio VII</foreign> fet.

END_TEXT
START_TEXT

Comp 12.2 (Cockayne)
B20.12.2.
On the Length of Shadow, London, British Library, MS. Cotton Tiberius A.III: Cockayne 1864-6, III, 218-22.



 1. <foreign>Horalogium, Horarum breue inchoat en hic.</foreign> On <foreign>VIII kalend
Ianuarii</foreign> þæt byð on cristes mæsse dæg byð seo sceadu to underne
& to none seofon & twentigoþan healfes fotes & to middæge
feower & twentig.
 2. On <foreign>VIII idus Ianuarii</foreign> þæt ys on þone twelftan dæg
byð seo sceadu to underne & to none <foreign>XXV</foreign> fota & to middæge
<foreign>XXII</foreign>.
 3. On <foreign>XII kalend Februarii</foreign> bið seo sceadu to underne & to
none an & twentig fota & to middæge ehtatyne & lytle mare.
 4. On <foreign>II non Februarii</foreign> byð seo sceadu to underne & to none
ehta teoþan healfes fotes & to middæge fiftyne.
 5. On <foreign>XII kalend Martii</foreign> bið seo sceadu to underne & to none
fiftyne fota & to middæge twelfe.
 6. On <foreign>II non Martii</foreign> bið seo sceadu to underne & to none
þreottyne fota & to middæge teoþan hielfes.
 7. On <foreign>XII kalend Aprelis</foreign> þæt is emnihte byð seo sceadu to
underne & to none endlufon fota & to middæge nigoþan healfes.
 8. On <foreign>non Aprelis</foreign> bið seo sceadu to underne & to none
teoðan healfes fotes lang & to middæge forneah seofun.
 9. On <foreign>XII kalend Maii</foreign> byð seo sceadu to underne & to none
ehta fota & lytel eaca & to middæge forneah syx.
 10. On <foreign>II non Maii</foreign> byþ seo sceadu to underne & to none
forneah ehta fota & to middæge fiftan healfes.
 11. On <foreign>XII kalend Iunii</foreign> bið seo sceadu to underne & to none
seofon fota & to middæge feower.
 12. On <foreign>kalend Iunii</foreign> bið seo sceadu to underne & to none
lytle lengre þonne seofon fota & to middæge feower.
 13. On <foreign>idus Iunii</foreign> bið seo sceadu to underne & to none
ehtoðan healfes fotes lang & to middæge feower.
 14. On <foreign>VIII kalend IVLI</foreign> þæt ys on Iohannes mæsse dæg
bið seo sceadu to underne & to none wel neh ehta fota & to middæg
<foreign>IIII</foreign>.
 15. On <foreign>II non IVLI</foreign> bið seo sceadu to underne & to none
eahta fota & to middæge lytle mare þonne feower.
 16. On <foreign>XII kalend Agvsti</foreign> bið seo sceadu to underne & to
none ehta fota & lytle mare & to middæge fiftan healfes.
 17. On <foreign>VIII ID Agvsti</foreign> bið seo sceadu to underne & to none
nigoþan healfes fotes lang & to middæge lytle mare þonne <foreign>V</foreign>.
 18. On <foreign>duodecima kalend Septembris</foreign> bið seo sceadu to underne
& to none nigun fota & to middæge syx.
 19. On <foreign>non Septembris</foreign> bið seo sceadu to underne & to none
endleftan healfes fotes lang & to middæge seofon.
 20. On <foreign>XII kalend Octobris</foreign> þæt ys emnihte bið seo sceadu
to underne & to none twelf fota lang & to middæge nigun.
 21. On <foreign>II non Octobris</foreign> bið seo sceadu to underne & to none
feowertyne fota & to middæge endlufon.
 22. On <foreign>XII kalend Novembris</foreign> bið seo sceadu to underne & to
none syxtyne fota lang & lytle mare & to middæge <foreign>XIII</foreign>.
 23. On <foreign>non Novembris</foreign> bið seo sceadu to underne & to none
nigontyne fota & lytle mare & to middæge seofontyne.
 24. On <foreign>XII kalend Decembris</foreign> bið seo sceadu to underne & to
none forneah feower & <foreign>XX</foreign> fota & to middæge an & twentig.
 25. On <foreign>IIII none Decembris</foreign> bið seo sceadu to underne & to
non syx & <foreign>XX</foreign> fota & to middæge þreo & twentig.
 26. On <foreign>XIX kalend Ianuarii</foreign> bið seo sceadu to underne & to
none seofon & twenti fota & to middæge fif & twentig forneah.

END_TEXT
START_TEXT

Comp 13.1.1 (Henel)<extent></extent>
B20.13.1.1.
On the Number of Weeks, etc., in the Year, Cambridge, Corpus Christi College, MS. 422: Henel 1934, 67.



 1. On twelf monðum byð þreo hund daga, and <foreign>V</foreign> and syxtig
daga, and þæra wucena synt twa and fiftig, and þæra tida eahta
þusenda and eahta hund syxtig tida.

END_TEXT
START_TEXT

Comp 13.1.2 (Henel)<extent></extent>
B20.13.1.2.
On the Number of Weeks, etc., in the Year, London, British Library, MS. Harley 3271: Henel 1934, 67.



 1. And on <foreign>XII</foreign> monðum biþ twa and fiftig wucena, þæt sind
<foreign>CCC</foreign> daga and <foreign>V</foreign> and syxtig daga, and þæra mæla is <foreign>XXX</foreign> and <foreign>VII</foreign>
hund, and þara tida eahta ðusenda and eahta hund and <foreign>VI</foreign> tig.

END_TEXT
START_TEXT

Comp 13.2 (Henel)
B20.13.2.
On the Number of Weeks, etc., in the Year, London, British Library, MS. Cotton Titus D.XXVII: Henel 1934, 65.



 1. Ðis is full ger, twelf monþas fulle and endlufan dagas and
six tida, þæt is ðonne ðreo hund daga and fif and sixtig daga and
feorðan dæl dæges, þæt syndon six tida.
 5. Þæs bið twa and fifti wucena, and eahta þusend tida and
seouan hund and sixti, hund eahtatig ðusenda hwila and six hund, ða man
hateþ minuta, and seouan þusenda and six hund, þonne bið ðæs eac
þara beorhtan hwila ðreo hund ðusenda, and fifti ðusenda, fif hund and
twentig, ðonne bið þæs fif and þrittig þusenda pricla and
feowortig.
 12. On anre æfenneahtlicre tide beoð feower punctas, ten
minuta, fiftene partes, feowortig momenta, be sumra manna tale.

END_TEXT
START_TEXT

Comp 14 (Wormald)
B20.14.
On the Number of Days in the Month: Wormald 1934, no. 14.



 1. Ðes monoð hæfð an and <foreign>xxx</foreign> daga.
 2. Hæfð <foreign>xxviii</foreign> daga and se mona <foreign>xxix</foreign> nihta eald.
 3. Ðæs monoð hæfð an and ðritig daga and se mona
<foreign>xxx</foreign> nihta eald.
 4. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 5. Ðes monoð hæfð <foreign>xxxi</foreign> daga; se mona xxx nihta eald.
 6. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 7. Ðes monoð hæfð <foreign>xxxi</foreign> daga and se mona <foreign>xxx</foreign> nihta
eald.
 8. Weodmonoð hæfð <foreign>xxxi</foreign> daga se mona <foreign>xxix</foreign> nihta eald.
 9. Ðes monoð hæfð <foreign>xxx</foreign> daga and se mona <foreign>xxx</foreign> nihta
eald.
 10. Ðes monoð hæfð <foreign>xxxi</foreign> daga and se mona <foreign>xxix</foreign> nihta
eald.
 11. Ðes monoð hæfð <foreign>xxxi</foreign> daga and se mona xxx nihta
eald.
 12. Ðes monoð hæfð <foreign>xxxi</foreign> daga and se mona xxx nihta
eald.

END_TEXT
START_TEXT

Comp 15 (Henel)
B20.15.
On the Number and Names of the Seasons: Henel 1934, 67.



 1. On ðære sunnan geare sindon feower tida, þa syndon on
leden gecwedene, <foreign>Uer, Aetas, Autumnus, Hiemps</foreign>, and on englisc, Lenctern and
Sumor, Hærfest and Winter.
 4. On twelf monðan bið twa and fiftig wucena, and <foreign>CCC</foreign> daga
and fif and syxtig daga, and <foreign>VIII</foreign> ðusend tida.

END_TEXT
START_TEXT

Comp 18.2 (Henel)
B20.18.2.
De diebus festis: Henel 1934, 71-3.



 1. <foreign>De diebus fesstis</foreign> ærest from middan wintra bið to Sancta
marian mæssan <foreign>V</foreign> wucan and <foreign>IIII</foreign> niht.
 3. And ðæs on <foreign>V</foreign> nihtum gæð lengten on tun.
 4. And þæs ymbe twa wucan and ymbe <foreign>III</foreign> niht bið Sancte
mathias mæsse.
 6. And ðæs ymbe twa wucan and twa niht bið Sancte gregorius
mæsse.
 8. And þæs ymbe ane wucan and ymbe ane niht bið Sancte
cuthberhtes mæsse.
 10. And on morgen Sancte benedictus, and emnihte, and ðæs on
feower nihtum bið Sancta marian mæsse.
 12. And ðæs ymbe feower wucan and ymbe þreo niht bið se
ænlipiga gangdæg.
 14. And ðæs ymbe <foreign>VI</foreign> niht bið Sancte philippus mæsse and
Iacobus.
 16. And ðæs ymbe twa niht bið inuentio Sancte crucis.
 17. And ðæs ymbe <foreign>VI</foreign> niht gæð sumer on tun.
 18. And ðæs ymbe twa wucan and ymbe <foreign>III</foreign> niht bið Sancte
augustinus mæsse.
 20. And ðæs ymbe <foreign>IIII</foreign> wucan and ymbe ane niht bið middes
sumeres mæssedæg, and þær is fæsten to.
 22. And ðæs ymbe <foreign>V</foreign> niht bið Sancte petres mæssedæg,
and on morgen Sancte paules, and þær is fæsten to.
 24. And ðæs ymbe <foreign>III</foreign> wucan and ymbe <foreign>IIII</foreign> niht bið Sancte
iacobus mæsse, iohannes broðor, and þær is fæsten to.
 26. And ðæs ymbe ane wucan bið hlafmæssandæg.
 27. And ðæs ymbe <foreign>VI</foreign> niht gæð hærfest on tun.
 28. And ðæs ymbe <foreign>III</foreign> niht bið Sancte laurentius mæsse,
and þær is fæsten to.
 30. And ðæs ymbe <foreign>V</foreign> niht bið Sancte marian mæsse, and
þær is fæsten to.
 32. And ðæs ymbe <foreign>X</foreign> niht bið Sancte bartholomeus mæsse,
and þar is fæsten to.
 34. And ðæs ymbe <foreign>IIII</foreign> niht bið Sancte iohannes mæsse
baptistae.
 35. And ðæs ymbe <foreign>X</foreign> niht bið Sancta marian mæsse, and
ðæs ymbe <foreign>XIII</foreign> niht bið Sancte matheus mæssedæg, and þar is
fæsten to.
 38. And ðæs ymbe <foreign>III</foreign> niht bið emniht.
 39. And ðæs ymbe <foreign>V</foreign> niht bið Sancte michaheles
mæssedæg.
 40. And ðæs ymbe <foreign>IIII</foreign> wucan and ymbe ane niht bið Sancte
simones mæsse and Taddeus, and þar is fæsten to.
 42. And ðæs ymbe <foreign>IIII</foreign> nihtum bið ealra halgena
mæssedæg, and þær is fæsten to.
 44. And ðæs ymbe <foreign>VI</foreign> niht gæð winter on tun.
 45. And ðæs ymbe <foreign>IIII</foreign> niht bið Martinus mæsse.
 46. And ðæs ymbe <foreign>XII</foreign> niht bið Sancte clementes mæsse,
and ðæs ymbe <foreign>VII</foreign> niht bið Sancte andreas mæsse, and þar is
fæsten to, and ðæs ymbe <foreign>III</foreign> wucan bið Sanctae thomas mæsse, and
þar is fæsten to.
 51. And ðæs ymbe <foreign>IIII</foreign> niht bið middes wintres
mæssedæg.

END_TEXT
START_TEXT

ByrM 1 (Crawford)
B20.20.1.
Byrhtferth's Manual: Crawford 1929, 2-238.



 2.6. <foreign>Latini habent duodecim menses; similiter Greci et Hebrei,
Egyptii et Angli in problematibus, id est</foreign> on foresetnyssum.
 2.9. Her onginð gerimcræft æfter Ledenwarum, & æfter
Grecum, & Iudeiscum, & Egiptiscum, & Engliscum þeodum, & ma
oðra.
 2.17. Ðæt ger þe is genemned þære sunnan ger byð
gesett on þrim hund dagum & fif & syxtigum dagum & syx tidum,
þæs ðe asmeade seo mænigtywnes geþungenra wera.
 2.20. Of þisum dagum beoð gesette twelf monðas; on þam
beoð twa & fifti wucena æfter þære sunnan ryne: þæra monða
naman synd her amearcode.
 4.17. Ðis Englisc ætywð hwæt seo foresette ræding
mænð.
 4.18. Gif hwam gelustfullað to witanne hwæt sy <foreign>quadrans</foreign>,
þæt ys fyðerlinc, þonne undergite he mid soðre race þæt
<foreign>quadrans</foreign> byð se feorða dæl þæs dæges, oððe oðra þinga
þe man mæg rihtlice todælan on feower.
 4.22. An circul ys þe uðwitan hatað <foreign>zodiacus</foreign>, oððe
<foreign>horoscopus</foreign>, oððe <foreign>Mazaroth</foreign>, oððe <foreign>sideralis</foreign>.
 4.23. Þurh þæne yrnð seo sunne & se mona & þas
steorran, <foreign>Saturnus, (425) & Iouis, Martis & Veneris &
Mercurius</foreign>.
 4.25. Þes circul ys todæled on twelf, & seo sunne geyrnð
þas twelf fætu binnan <foreign>xii</foreign> monðum, & wunað on ælcum þæra
tacna þrittig daga & tyn tida & healfe tid.
 4.28. Eac synd twelf tacna on þam foresprecenan circule, þe seo
sunne þurhscrið, & heo wunað on ælcum tacne swa we nu gerehton,
þæt ys <foreign>xxx</foreign> daga & tin tida & healfe tid.
 6.1. Nim twelf siðon þrittig; do togædere; þonne hæfst
ðu þreo hund daga & syxtig.
 6.2. Nym þa tin tida þe þær gyt synt, & cweð: <foreign>xii</foreign>
siðum tin: þonne beoð þær an hund tida & twentig tida.
 6.4. Nim þas an hund tida & þas twentig, & wyrc fif
dagas.
 6.6. Ðas þing we willað openlicor gecyðan þonne þæt
Lyden do.
 6.7. On anum dæge & þære nihte beoð feower &
twentig tida; & on twam dagum beoð eahta & feowertig tida; & on
þrim dagum beoð twa & hundseofontig.
 6.10. On feower dagum syx & hundnigontig; on fif dagum beoð
an hund tida & twentig tida.
 6.11. Nim þas fif dagas & do to þam þrim hund dagum &
to þam syxtigum dagum, þonne hæfst þu þæra <foreign>xii</foreign> monða dagas
mid fullum gesceade.
 6.14. Seo ræding cwyð þæt þær ys gyt on ælcum
tacne healf tid.
 6.15. Nim þa & do þa syx healfe tida to þam syx healfum
tidum; þonne beoð þær cyrtenlice gesamnode syx tida.
 6.17. Of þissum syx tidum wihst se <foreign>quadrans</foreign> swyðe
wæwerðlice & forðstæpð wel orglice binnan feower wintrum,
swylce hwylc cyng of his giftbure stæppe geglenged.
 6.20. Gyt ic myngige þæne þe þis wilnað mid gerade
aspyrian, þæt he forlæte þas syx tida þy forman geare æfter
<foreign>bissextum</foreign> & þæs oðres & eac þæs þriddan, & ic hine
lære, hlyste gif he wylle, þæt he hi þy feorðan geare ealle þas
syx tida gesamnige, þæt þær beon feower siðun syx tida, þa þe
gelærede uðwitan <foreign>quadrantes</foreign> gecigdon on Leden.
 6.27. <foreign>Quadrans</foreign> on Lyden on Grecisc ys gecweden <foreign>tetrarcha</foreign>.
 8.4. Nu her ys gemearcod se circul þe ys <foreign>zodiacus</foreign> gehaten,
& þæra <foreign>xii</foreign> monða naman, nu wille we furðor geican þurh Godes
mihta.
 8.16. Ða Godes ælmihtiges mycelnys ealle þing wundorlice
gesceapen hæfde, ealle þing he gesette on gemete & on getele & on
gewihte.
 8.18. He geworhte twa mycle leohtfatu, swa Genesis geseð,
þæt ys seo forme boc on <foreign>biblitheca</foreign>.
 8.20. He gesceop sunnan & monan, & tungla, & steorran,
& he gesette twegen sunnstedas, þæne ænne on <foreign>xii kalendas
Ianuarii</foreign>, & þone oðerne on <foreign>xii kalendas Iulii</foreign>, & he gewurðode
oððe geendebyrde þa twelf monðas on twam emnihtum, þa synd gesette on
<foreign>xii (101) kalendas Aprilis</foreign> & on <foreign>xii kalendas Octobris</foreign>.
 8.25. He eac mid his agenre mihte geglengde þæt ger mid
feowrum gesceaftum swa þis gefeig ætywð eallum þe hyt sceawiað.
 10.27. Butan þissum þingum þe we sprecende synt, synt
geswutelunga & gehwylcnyssa, & twelf winda naman, & synt þa
feower timan amearcod: lengten, sumor, hærfest & winter, & eac þa
gelicnyssa þæt ys cildhad & cnihtiugoð & geðungen yld &
swyðe eald yld.
 12.3. Lengtentima & cildiugoð geþwærlæcað; &
cnihtiugoð & sumor beoð gelice; & hærfest & geþungen yld
geferlæcað; & winter & yld ateoriað.
 12.6. Lengtentima ys wæt & wearm; þæt lyft ys wæt
& wearm; cildyld byð wæt & wearm, & hyra blod byð wæt
& wearm.
 12.8. <foreign>æstas</foreign> ys sumor; he byð wearm & drigge.
 12.9. Fyr byð wearm & drigge; cnihtiugoð byð wearm &
drigge.
 12.10. <foreign>Colera rubea</foreign>, þæt synt reade incoða, beoð on
sumera; hig beoð wearme & drigge.
 12.12. <foreign>Autumnus</foreign>, þæt byð hærfest; his gecynd ys
þæt he beo ceald & drigge.
 12.13. Eorðe ys ceald & drigge: geþungen yld byð drigge
& ceald.
 12.14. On hærfeste beoð <foreign>colera nigra</foreign>, þæt synt swearte
incoðan; þa beoð drige & cealde.
 12.16. <foreign>Hiemps</foreign> ys winter; he byð ceald & wæt; wæter ys
ceald & wæt; swa byð se ealda man ceald & snoflig.
 12.18. <foreign>Flegmata</foreign>, þæt byð hraca oððe geposu, deriað
þam ealdan & þam unhalan.
 14.5. We æthrynon mid urum arun þa yðan þæs deopan
wælis: we gesawon eac þa muntas ymbe þære sealtan sæstrande, &
we mid aðenedum hrægle & gesundfullum windum þær gewicedon on
þam gemærum þære fægerestan þeode.
 14.9. Þa yðan getacniað þisne deopan cræft, & þa
muntas getacniað eac þa mycelnyssa þises cræftes.
 14.11. Hyt cwyð forðon, þær we gesawon þære lilian
blosman, þæt ys þæs gerimes fægernyssa, þær we onfengon
þæra/ rosena swæc, þæt ys þæt we ongeton þæs gerimes
deopnyssa.
 14.14. On þære stowe se æðela feld us gearcode swete
hunig & wynsumes swæcces.
 14.16. On þære ylcan stowe we onfengon <foreign>myrran</foreign>, þæt ys
mære wyrtgemang mid þam man smyrað ricra manna lic, þæt hig rotian
ne magon, & <foreign>gutta</foreign>, þæt ys hunigswete dropa, gif se adliga hyre
geþigð, he sona arist, & <foreign>thus</foreign>, þæt ys stor.
 14.20. Þas þing we gemetton on Ramesige þurh Godes
miltsigendan gife.
 14.21. For þan ic ne swigie for ðæra bocra getingnyssum, ne
for þæra gelæredra manna þingum, þe þas þing ne behofiað
betweox heom to wealkynne; ac we æthrynon þa deopan sæ & þa
muntas þisses weorces.
 16.3. Nu wylle we þurh Godes willan þis agunnene weorc mid
rumlicum wæstme began.
 20.6. Us þingð to langsum þæt we ealne þisne cwide on
Englisc clericum geswutelion; ac we heom secgað soð to soðe þæt syx
cynna ger synt on gerime.
 20.12. Þæt forme ys <foreign>solaris</foreign> geciged, & þæt oðer
þæs monan, & þæt þridde <foreign>communis</foreign>, þæt ys gemæne ger.
 20.16. Þonne beoð þi geare þreo hund daga & feower
& fiftig daga fram Eastertide þæt he eft cume; & þonne hyt byð
<foreign>embolismus</foreign> oððe <foreign>embolismaris</foreign>, þæt ys eal an, þonne beoð þi
geare þreo hund daga & feower & hundeahtatig.
 20.26. Gif hyt beo <foreign>bissextus</foreign> do þærto anne dæg.
 20.28. Ic secge þe, la cleric, on þin eare þæt ælce
geare hyt byð <foreign>solaris annus & lunaris & decennouenalis</foreign>; forðon
ælce geare þu scealt habban sum uers of þam circule, þe ys <foreign>nonas
Aprelis</foreign>: se hatte <foreign>decennouenalis</foreign>, & se ðe hatte <foreign>nulle</foreign>, se ys
<foreign>lunaris</foreign>, & he yrnð nigontyne gear eall swa se oðer.
 22.1. Romanisce men habbað heora circul, & se fehð on
<foreign>Ianuario</foreign> & þær eft geendað.
 22.2. Se circul ongynð on þam feorðan geare <foreign>decennouenali</foreign>
& geendað on þam þriddan.
 22.8. HEBREISC.
 22.9. <foreign>Ianuarius, Augustus, et (2210) December iiii non habent
nona x kl post idus, et dies xxx unum</foreign>.
 22.14. Ðas þry monðas <foreign>Ianuarius (2215) & Augustus &
December</foreign> æfter þam forman dæge hig habbað <foreign>iiii</foreign> nonas, &
æfter <foreign>idus nonadecima kalendas & xxxi</foreign> daga.
 22.21. AEGIPTISC.
 22.29. Þas feower habbað <foreign>vi</foreign> nonas & <foreign>xvii kalendas</foreign>
æfter <foreign>idus</foreign>, & an & <foreign>xxx</foreign> dagena.
 24.1. GRECISCE.
 24.4. Ðas feower habbað <foreign>iiii</foreign> nonas æfter <foreign>kalendas &
xviii kalendas</foreign> æfter <foreign>idus</foreign> & þrittig daga.
 24.10. Ðes hæfð <foreign>iiii</foreign> Nonas, & <foreign>xvi kalendas</foreign> æfter
<foreign>idus</foreign>, & eahta & twentig daga, gif hyt ne byð <foreign>bissextus</foreign>.
 24.14. Gyf hyt byð, þonne hæfð he nigon & twentig
daga.
 25.16. On englisc her synt þæra <foreign>xii</foreign> monða naman.
 25.17. <foreign>Ianuarius</foreign>, Giuli; <foreign>Februarius</foreign>, Solmonð; <foreign>Martius</foreign>,
Hreðmonð; <foreign>Aprilis</foreign>, Eastermonð; <foreign>Maius; Iunius</foreign>, Lyða; <foreign>Iulius</foreign>,
Lyða; <foreign>Augustos</foreign>, Weodmonð; <foreign>September</foreign>, Haligmonð; <foreign>October</foreign>,
Winterfilð; <foreign>November</foreign>, Haligmonð; <foreign>December</foreign>, Giuli.
 26.1. <foreign>Omnes uero menses viii idus habent post nona</foreign>; Ealle þa
monðas habbað <foreign>vii idus</foreign> æfter nonas.
 26.5. Nu ys þes <foreign>prologus</foreign> gehrepod, þæt ys forespræc: he
ys <foreign>prohemium</foreign> oððe <foreign>prephatio</foreign> oððe <foreign>prelocutio</foreign> geciged: þæt ys
to witanne þæt þa monðas þe habbað <foreign>iiii</foreign> nonas æfter
<foreign>kalenda</foreign>, þæt hig habbað to <foreign>idus xiii</foreign> dagas, & to <foreign>ii kalendas</foreign>
eahtatyne.
 26.10. Gif hig beoð gesamnode, þonne beoð þær <foreign>xxxi</foreign>.
 26.12. And þa monðas þe habbað <foreign>vi</foreign> nonas æfter
<foreign>kalendas</foreign> hig habbað <foreign>xv</foreign> dagas to <foreign>idus</foreign>, & to <foreign>pridie kalendas xxxi</foreign>.
 26.15. <foreign>Ianvarius, Augustus, & December kalendas</foreign>, þæt ys
se forma dæg, & <foreign>vi idus & xviii & xi & iiii kalendas</foreign>
beoð anes dæges.
 26.17. <foreign>Martius, Mai, Iulius, & October kalendas, & viii
idus, & xi & & iiii kalendas</foreign> beoð anes dæges.
 26.19. <foreign>Aprilis, Iunius, September, & November kalendas (2620)
& vi idus & xvii kalendas & x kalendas & iii kalendas</foreign> beoð
anes dæges.
 26.21. <foreign>Februarius kalendas vi idus, & xv kalendas & viii</foreign>
beoð anes dæges.
 30.12. Ðas þing we swa hwonlice her hrepiað on foreweardum
worce, forðan we hig þenceað oftor to hrepian & to gemunanne.
 30.14. Nu we ealles heron habbað gefangen, hyt gerist cyrtenlice
þæt we ne wandion naðor ne þurh þæs lyðran sæd, þe
ægðer sæwð gelomlice ge lasor ge coccul on manna æceron, &
syððan hyt grymlice geegð mid sace & wrace betwyx þissum leohtlican
life.
 30.19. Vton awendan nu ure gesetnysse to þam rihtingum, þe
rimcræftige preostas cweðað <foreign>lunares</foreign>.
 30.26. Todæl þæs geares dagas, þæt synd þreo hund
daga & fif & syxtig daga, þurh þrittig.
 30.27. Þrittig siðon twelf oððe twelf siðon þrittig
beoð þreohund & syxtig.
 30.28. Nim þa fife, la arwurða leorningcniht, & cweð:
<foreign>September quinque</foreign>.
 32.14. Ðeos ræding cwyð, Nim, la arwurða preost, simle
þæs monðes dagas, & do þærto his rihtinga.
 32.15. & gif se monð sceal habban <foreign>xxx</foreign> nihta ealdne monan,
locahwæt þær ofer sy, gif þam æftran monðe.
 32.17. Gif se monð ne þearf habban buton nigon & twentig
nihta ealdne monan, locahwæt þær ofer beo gif þam monðe to
rihtingum.
 32.20. Nu we wyllað eow don bysne of twam monðum.
 32.21. September hæfð <foreign>xxx</foreign> daga & fif <foreign>regulares</foreign>;
þæt synt <foreign>xxxv</foreign>: forlæt þa þrittig, forðon swa eald sceal beon
his mona, & nim þa fife & gif <foreign>Octobri</foreign>.
 32.23. October hæfð an & þrittig daga & fif
<foreign>regulares</foreign>; þæt beoð syx & þrittig: forlæt nigon &
twentig, forðon swa eald sceal beon his mona, & nim þa seofon & gif
<foreign>Nouembri</foreign>.
 32.26. Do eallswa ymbe þa oðre monðas.
 32.28. Nu we ealles ymbe þas þing geornlice smeageað, hyt ys
us geþuht wynsumlic þæt hyt freondum fremige.
 32.30. Wel geradlic hyt eac þingð us þæt we herto
gecnytton þa epactas, þe wise preostas oft ymbe geradlice wurdliað.
 36.1. Nu hyt gerist þæt we þas þing mid rihtlicre race
areccun, & þisra epacta gerynu apinsiun, & hwanon hig up arison
geornlice asmeagon.
 36.3. Gelome we habbað gesæd þæt þære sunnan ger
stent on þrim hund dagum & fif & syxtigum dagum & syx tidum,
& þæs monan dagas synt on þrim hund dagum & <foreign>iiii</foreign> &
fiftigum dagum.
 36.7. Nu wolde ic þæt þa æðelan clericas asceocon fram
heora andgites orðance ælce sleacnysse, þæt hig þe borlicor mihton
beforan arwurðum bisceopum gecyðan þæra epactana gescead.
 36.10. Nu gecyðe ic heom þæt þære sunnan gear hæfð
endlufon dagas ma þonne þæs monan.
 36.12. Þy geare þe byð <foreign>luna prima</foreign> on <foreign>kl Ianuarii</foreign>, þonne
byð he geendod syx siðon þrittig & syx siðon nigon & twentig on
<foreign>xiii kl Ianuarii</foreign>, & þære sunnan dagas beoð þonne gyt endlufon to
lafe, fram <foreign>xii kl Ianuarii</foreign> of <foreign>pridie kl</foreign>.
 36.16. Þas <foreign>xi</foreign> sete on foreweardum þam circule on þam
oðrum geare, & do ælce geare endlufon to þam epactum þe þig
geare beoð, þonne gecyðað hig buta, hwylce þy oðre geare beon
sceolon.
 36.19. Endlufon do to endlufon; þonne beoð þær twa &
<foreign>xx</foreign>.
 36.20. To twam & twentigum do endlufon; þonne beoð þær
þreo & <foreign>xxx</foreign>.
 36.21. Forlæt þa þrittig & heald þa þry.
 36.22. To þam þrym do endlufon, þonne beoð þær
<foreign>xiiii</foreign>.
 36.23. To feowertynum do endlufon; þonne beoð þær fif
& twentig.
 36.24. To fif & twentigum do endlufon; þonne beoð þær
syx & <foreign>xxx</foreign>.
 36.25. Forlæt þa þrittig & nim þa syx.
 36.26. On þam nigonteoðan geare, þæt ys þæt ytemyste
on þam circule þe ys genemned <foreign>decennouenalis</foreign>, ne do þu na endlufon
þærto, swa þu ær dydest, ac geyc twelf þærto.
 38.3. Gyf þu dest twelf þærto, þæt ys to þam
eahtatynum epactum, þonne beoð þær <foreign>xxxmus</foreign>, swa fela epacte þy
forman geare on þam circule, & þeah man cweð þæt nane ne beoð,
forþon hig na wiht forstandað þæs geres.
 38.7. Swa we eow þas word wyllað don to bysne: September
hæfð fif <foreign>regulares</foreign>; do þærto þrittig epactas; þonne beoð
þær fif & þrittig.
 38.9. Forlæt þa þrittig & nym þa fife.
 38.10. Eall swa we cweðað be Octobre.
 38.10. Nouember hæfð seofon; do þrittig þærto; þonne
beoð þær seofon & þrittig.
 38.12. Do þa þrittig aweg & nim þa seofon.
 38.12. Do eall swa be eallum þam oðrum.
 38.14. Hwylc neod ys hyt þæt man swa oft do <foreign>xxx</foreign> to &
eft wiðteo, þonne þæs geares ne beoð nane epactas?
 38.16. Her we hig wyllað amearkian, þa epactas & eac þa
<foreign>regulares lunares</foreign>, þæt hig openlicre & orpedlice standun beforan
þæs preostes gesyhðe, þæt he mæge butan geswynce heora geryna
ascrutnian.
 42.12. Beda cwæð, se arwurða rimcræftiga betwyx þam
oðrum þingum þe he beorhtlice gedihte, þas þing he to geihte &
mid leoðlicum metre be þam monðum þus giddode.
 42.16. Ðæt ger byð awend mid twi six hwyrfolunga; & hyt
hæfð twa & fiftig wucan & þreo hund daga & fif & syxtig
daga.
 42.18. & hit blissað forþan hyt ys underwyrðed mid þrim
swerum, þa synd þus geciged: <foreign>idus et none et (4220) kalende</foreign>.
 42.20. Soðlice ealle þa monðas habbað <foreign>iiii non</foreign>, butan
<foreign>Martio & Maio & Iulio & Octobre</foreign>.
 42.21. Þas beoð gemetgode mid <foreign>vi non</foreign> & hig habbað <foreign>xvii
kl</foreign> & ealle þas monðas habbað <foreign>viii id Ianuarius & Agustus &
December</foreign>, þa habbað <foreign>xix</foreign> æfter <foreign>id & Iunius & Aprelis (4225)
& September & Nouember</foreign> habbað <foreign>xviii kl</foreign> æfter <foreign>id</foreign>.
 42.26. <foreign>Februarius</foreign> hrædlice he ana gecyrð fram eallum þam
oðrum; he hæfð <foreign>xvi</foreign> æfter <foreign>id</foreign>.
 42.27. Þus geyrnð þæt ger mid twelf monðum þurh <foreign>nonas
& id & kl</foreign>.
 42.29. <foreign>DE REGVLARIBVS FERIARVM DECAMVS</foreign>.
 42.30. Heræfter uton þa <foreign>regulares feriarum</foreign> mid leoðe
geglengan.
 44.1. Beda þus giddode, gumena se getyddusta: he cwæð
þæt Ianuarius & October wæron mid twam bendum gerihte, þæt ys
þæt hig habbað twa rihtinga, & Februarius & Martius &
Nouember gladiað on fifum, & Aprelis soðlice & Iulius habbað ane
rihtinge, & Maius hæfð þry & Agustus mid feowrum glitnað
gerisenlice swyðe.
 44.7. Iunius ana swutollice hæfð syx rihtinga, & September
& December mid heora seofon geferum gladiað swa wenlice swyðe.
 44.10. Hyt gerist borlice wel þæt we æfter þæs
foresprecenan weres dihte þa <foreign>regulares lunares</foreign> mid leoðe gegretun.
 44.24. Se foresprecan lareow cwyð þæt September &
October habbað gelice rihtinga, & Nouember & December mid seofon
rihtingum glædlice gengað.
 44.32. Æfter þisre gewritenan forespræce, on endebyrdnysse
þæs gerimes synt gemearcode þa <foreign>concurrentes</foreign>, þa synt samodrynelas
genemned.
 46.1. Þara circul habbað feower siðon seofon gear, þæt
beoð eahta & twentig geara; forðan he ne mæg beon geendod ærðam
þe <foreign>bissextus</foreign>, þe on gewunan hæfð þæt þæt he binnan þam
feorðan geare ealle þære wucan dagas þrydlice æthrine: Sunnandæg
we cweðað ærest, Frigedæg, Wodnesdæg, Sæternesdæg,
þunresdæg, Monandæg, Tiwesdæg.
 46.8. Witodlice on þisre endebyrdnysse geondscrið se circul his
ryne: gyme þu, cleric, gif þu wille.
 46.10. Ðeah ðe ealle dagas ælce geare habbon heora
<foreign>concurrentes</foreign>, synderlice se dæg þe byð on <foreign>ix kl Aprl</foreign> getacnað hu
fela beoð on geare.
 46.12. On hwylcum dæge man ræt <foreign>ix kl Apr</foreign>, swa fela beoð
<foreign>concurrentes</foreign>.
 46.14. Swylce ic þus cweðe: gif man ræt þæne datarum on
Sunnandæg, þænne byð an; gif on Sæterndæg þonne beoð
seofon.
 46.16. Þæt ylce we cweðað be <foreign>pridie kl Aprl & vii id
Aprl & xviii kl Mai & xi</foreign>.
 46.18. Þises circules gewuna ys, oððe ryne, þæt
locahwylce <foreign>concurrentes</foreign> beon on þam geare þe byð <foreign>bissextus</foreign>, þæt
þa wæron fif wintrum ær, & eft binnan syx wintrum hig cumað.
 46.21. & þa beoð þy forman geare æfter <foreign>bissextum</foreign>,
hig gewiton ær endlufon wintrum, & eft hig gehwyrfað binnan syx geara
fyrste.
 46.23. & þa þe beoð on þam oðrum geare æfter þam
<foreign>bissextum</foreign>, þa ylcan urnon ær syx wintrum, & binnan endlufon hig eft
gecyrrað.
 46.25. & þa þe beoð on þam þriddan geare æfter
<foreign>bissextum</foreign>, þa wæron syx wintrum ær, & æfter fif wintrum hig
gehwyrfað mid soðre fyrdunge, þæt ys mid fullum gesceade.
 46.29. <foreign>Concurrentes</foreign> on Grecisc synt gecwedene <foreign>epacte</foreign>, & on
Lyden <foreign>adiectiones</foreign>, þæt synt togeihtnyssa.
 46.30. Vs gelustfullað þissera samodrynela, <foreign>concurrentium</foreign>,
angin preostum ætywan.
 46.32. Witodlice hi ne oferstigað þæt seofonfealde
getæl.
 46.33. Þære sunnan geares dagas æfter þære sunnan ryne
synt to asmeagenne, & synt eac to asmuganne mid scrutniendre scrutnunge,
forðon naþætan þæt man sceal findan þa <foreign>concurrentes</foreign>, ac to
eacan man sceal gemetan þa rihtinga þæra daga, & eac þæs
monan.
 48.1. We todælað þa dagas þæs geares þurh seofon,
& swa glædlice we becumað to þam andgite swa myceles gerenes.
 48.3. We wilniað þæt ne beo behydd þæs cynlica weg
heononforð fram þæra eagum þe þis sceawiað.
 48.5. We cweðað openlice þa todælednyssa þæs
seofonfealdan getæles on þæt gerad, þæt we magon, Criste
miltsigendum, þe eað gesundfullice in gan to þam þingum þe we ymbe
sprecað.
 48.9. Efne seofon beoð sufon; twia seofon beoð feowertyne;
þriwa seofon beoð an & twentig; feower siðon seofon beoð eahta
& twentig; fif siðon seofon beoð fif & þrittig; syx siðon
seofon beoð twa & feowertig; seofon siðon seofon beoð nigon &
feowertig; eahta siðon seofon beoð syx & fiftig; nigon siðon seofon
beoð þreo & syxtig; tyn siðon seofon beoð hundseofontig; twentig
siðon seofon beoð an hund & feowertig; þrittig siðon seofon beoð
twa hundred & tyn; feowertig siðon seofon beoð twa hundred &
hundeahtatig; fiftig siðon seofon beoð þreo hundred & fiftig.
 48.19. Git þær synt fiftene to lafe; todælað þa eall
swa þa oðre.
 48.20. Twia seofon beoð feowertyne.
 48.21. Nu þær ys an to lafe: nim þæt an & sete on
foreweardum þam <foreign>concurrentium</foreign>, & cweð <foreign>primus cum bissexto</foreign>.
 50.22. Uton nu on Englisc ymbe þys be dæle wurdlian.
 50.23. Hwanon þa <foreign>concurrentes</foreign> uparison, we sædon feawum
wordum.
 50.24. Uton nu aginnan in to farenne to þisses wingeardes weorce
mid wynsumum fotum.
 50.25. Forðon we sittað ymb þam wege wædligende mid Timeus
sunu, uton biddan þæs æðelan Dauides sunu þæt he geopenige ure
gesyhðe, þæt we butan gedwylde þæt weorc magon began, þe we
ongunnen habbað.
 50.29. Vton nu gleawlice swyðe geseon hwanon ærest arison þa
<foreign>regulares</foreign>, þe man hæt <foreign>feriarum</foreign>.
 52.1. Þæt ger þe man hæt <foreign>solaris</foreign>, swa hyt herbufan
gecweden ys, hyt þurhsmihð <foreign>zodiacum</foreign> þone circul on þrim hund dagum
& fif & syxtigum, & on þissum þingum seo sunne wunað on þam
twelf tacnum þrittig nihta & tyn tida & healfe tid, swa we herbufan
ætywdon, & gyt us lyst fulfremedlicor & swyðor þas þing
geopenian.
 52.6. Þe ys behefe þing, la arwurða cleric, þæt þu
gemete on getæl, þæt ys swylce ic þus hyt gehradige: Nim ealle þa
dagas þe beoð on twelf monðum, þæt synt þreohund daga & fif
& syxtig daga.
 52.10. Cweð hwæðer þe selre þince swa þrittig siðon
twelf swa <foreign>xiielf</foreign> siðon <foreign>xxx</foreign>.
 52.11. Þonne beoð þær gegaderode <foreign>ccclx</foreign>.
 52.12. Nim þa fife & syle Martio.
 52.13. Ymbe þæra oðra monða rihtinge do þus: nim
þæs ærran monðes dagas & his rihtinga, & do tosamne, forðon
of þæs ærran monðes dagum & his rihtingum þu scealt findan
þæs æftran; swylce ic þis do to bisne.
 52.17. Martius hæfð an & þrittig daga & fif
<foreign>regulares</foreign>, þæt synt rihtinga.
 52.18. Þæt beoð syx & þrittig.
 52.18. Todælað þa þurh seofon, swa we herbufan
ætywdon.
 52.19. Efne seofon beoð seofon, twia seofon beoð feowertyne,
þriwa seofon beoð an & twentig, feower siðon seofon beoð eahta
& twentig, fif siðon seofon beoð fif & þrittig.
 52.23. Nu þær ys an to lafe; gif þære Aprili.
 52.24. Of Aprilis dagum & his rihtingum þu scealt findan
Maius rihtinga.
 52.25. Aprilis hæfð þrittig daga & anne <foreign>regularem</foreign>;
þæt beoð an & <foreign>xxx</foreign>.
 52.26. Todælað þa, swa we ær dydon & gyt wyllað.
 52.27. Feower siðon seofon beoð eahta & twentig: ær
þær wæron an & þrittig.
 52.29. Nim þa þreo þe þær synt to lafe, & gif Maio,
& cweð: <foreign>Maius tres</foreign>.
 52.30. Þæt we eow cyðað, gif eall þæt getæl byð
todæled þurh seofon, & þær nan þing ne byð ofer þa seofon,
þonne beoð þær seofon <foreign>regulares</foreign>.
 52.32. Gyf þær byð an ofer þa seofon, oððe twa, þreo
oððe feower, fife oððe syxe, þonne beoð þær swa fela
<foreign>concurrentes</foreign> oððe rihtinga.
 52.36. Heræfter we moton us gegearwian mid gastlicum wæpnum,
þæt we magon þam scolierum þas þing rumlice gecyðan.
 52.38. We wyllað þæt hig understandon þisne cwide, <foreign>Vasa
fictilia tanto solent esse utiliora quanto et uiliora</foreign>, þeah we wace syn
& þas þing leohtlice unwreon, hig magon fremian bet þonne þa þe
beoð on leoðwisan fægre geglenged.
 54.4. Nu we wyllað gecyðan hu man sceal mid þam
<foreign>concurrentium</foreign> & þæra monða rihtingum findan hwylce dæge þa
monðas gan on tun.
 54.15. Eala wurðfulla wer, gyf þu wylt witan æniges monðes
gescead, hwylce dæge he cume to mannum, þonne nim þu þæs
monðæs rihtinga & þa concurrentes þe þy geare yrnað, þæra
fare we herbufan ætywdon.
 54.18. Gif þær beon ma þonne seofon, do aweg þa þær
ofer beoð, & wite mid fullum gesceade, gif þær byð an ofer þa
seofon, þonne tacnað þæt þæt se monð gæð on Sunnandæg
on tune.
 54.22. Gif þær beoð ofer þa seofon twa oððe þreo,
feower oððe fife oððe syxe, wite þu to soðe þæt þy dæges
cymð se monð to mannum.
 54.25. Heræfter hyt gerist þæt we gecyðon æfter þam
forman dæge, þæt ys æfter <foreign>kl</foreign>, hwylce dæge hyt sy.
 54.26. Nim þu, la geornfulla scoliere, ealle þa dagas þe
beoð agan æfter þam <foreign>kl</foreign> & do togædere & þæs dæges
gerim, þæt ys his <foreign>feria</foreign>.
 54.29. Sunnandæg hæfð <foreign>primam feriam</foreign> & Monandæg
<foreign>secundam</foreign> & Sæterndæg <foreign>septimam</foreign>.
 54.30. Syððan þis sig gedon, forlæt þæne anwyrðan
dæg: gif þær beo læs þonne seofon, swylc dæg hyt byð; gif
þær beoð seofon, þonne byð hyt Sæterndæg, swa þeos ræding
ætywð.
 56.10. Gerysenlic þis þing byð þam lareowe, þæt he na
forhele his hlosnere þæt riht þe he on þam cræfte can.
 56.12. Nu wylle ic bysne ætywan ymbe þa þing þe we nu
handledon & fæste ymbe wæron.
 56.13. <foreign>Kl Febris</foreign>, þe nu is, eode on tun on þunresdæg,
& nu to dæg, þonne is þis write, ys se fifta dæg.
 56.15. Do þærto fife, forþon þunresdæg hæfð fif
<foreign>regulares</foreign>: þonne beoð þær tyn.
 56.16. Forlæt þisne dæg: þonne beoð þær nigon.
 56.17. Todæl þa nigon þurh seofon: æne seofon beoð
seofon.
 56.18. Twa þær synt to lafe.
 56.19. Þa tacniað þæt hyt ys Monandæg, þe ic þis
gesette.
 56.19. Þis ylce understand be þam oðrum dagum.
 56.21. Æt sumum cyrre, Prudens, an snotor wita, me getæhte
þisne cræft: <foreign>Gualis feria est hodie</foreign>?
 56.30. Healdað an, & Februarius & Aprelis mid tyn
rihtingum synd underwriðode.
 56.31. Heræfter Maius sehð mid his endebyrdnysse endlufon
geferan, & Iunius glædlice upaspryt twelf rihtinga.
 58.1. & þæron stent Iulius Casere mid þryttenum þegnum
fægere gefrætwod.
 58.2. & Agustus eac, ealles folces frofor, mid feowertynum
rihtingum kynlice rixað.
 58.5. Nu on Lyden we wyllað þas þing preostum amearkian.
 58.27. Gyf þu wille witan mid fullum gesceade hwanon þa
<foreign>concurrentes</foreign> cumon, þonne gedo þu togædere ealle þæs geares
dagas, þæra synt þreo hundred & fif & syxtig daga on soðum
getæle.
 58.30. Todæl þas, eallswa we herbufan getæhton, þurh
seofon: <foreign>Septies quinquais fiunt trecentos quinquaginta</foreign>; þæt ys on
Englisc, Fiftig siðon seofon byð þreo hundred & fiftig.
 58.33. & gyt þær synt fiftyne.
 58.34. Todælað þa þurh seofon: twia seofon beoð
feowertyne.
 60.1. Þæt an þe þær ys to lafe, sete on foreweardum
þam circule þe man nemð <foreign>concurrentium</foreign>.
 60.2. Ælces geares <foreign>concurrentes</foreign> þu miht witan be þam
<foreign>datarum nonarum Aprilium</foreign>: locahwylce hig beoð, beoð swa fela
<foreign>concurrentes</foreign>.
 60.5. Gif hig beoð on Sunnandæg, þonne byð an; gif hig
beoð on Sæterndæg, þonne beoð seofon.
 60.7. <foreign>DE REGVLARIBVS FERIARVM</foreign>.
 60.8. Gyf þu wylle witan mid boclicum getæle hwanon þa
<foreign>regulares</foreign> cumon þe preostas cigeað <foreign>feriarum</foreign>, þonne todæl þu
þæra daga getæl þe beoð on twelf monðum on þa wisan þe we nu
dydon, ac þurh twelf.
 60.11. Twelf siðon þrittig, oððe þrittig siðon twelf,
beoð þreo hundred & syxtig.
 60.13. Nim þa fife & gif Martio, & cweð, <foreign>Martius
quinque</foreign>.
 60.15. <foreign>DE REGVLARIBVS LVNE</foreign>.
 60.16. Gyf þu wylle witan mid wisdome þæra rihtinga gescead,
þe geþungene preostas cweðað <foreign>lunares</foreign>, þonne do þu eallswa þu nu
dydest.
 60.18. Todæl þæs geares dagas þurh þrittig siðon
twelf, oððe twelf siðon þrittig: beoð þreo hundred & syxtig.
 60.20. Nim þa fife & gif Septembri.
 60.20. Of Septembres dagum & his monan ylde þu scealt findan
þæs æftran monðes rihtinga.
 60.22. Swylce ic þus cweðe: September hæfð þrittig daga
& fif rihtinga.
 60.24. Forlæt þa þrittig, forþon swa ealdne monan he
hæfð, & nim þa fife & gif Octobri.
 60.25. October hæfð an & þrittig daga & fif
<foreign>regulares</foreign>, & he hæfð nigon & twentig nihta ealdne monan.
 60.27. Nim þæt þrittig getæl & þæt an, & do
to þam fifum þe October hæfð: beoð syx & þrittig.
 60.29. Forlæt nigon & twentig forðon swa eald
sceal/ beon his mona, þonne beoð þær seofon.
 60.30. Gif þa Nouembri.
 60.31. Do þæt ylce be eallum þam oðrum.
 60.32. <foreign>DE EPACTIS</foreign>.
 60.33. Nu hyt gerist þæt we ymbe þa epactas wurdlion.
 60.34. Hig cumað, þæs ðe geþungene preostas reccað, of
þære sunnan geres dagum.
 60.35. On twelf monðum æfter þære sunnan ryne beoð
þreo hund daga & fif & syxtig daga, & æfter þæs monan
ryne beoð þreo hund daga & feower & fyftig.
 62.3. Nu geswutelige ic heron, understande se ðe wille, þæt
þære sunnan ger hæfð endlufon dagas ma þonne þæs monan ger.
 62.5. Þas endlufon we settað on foreweardum þam circule þe
man hæt <foreign>epactarum: nulle, xi</foreign>.
 62.8. <foreign>DE DVODECIM MENSIBVS</foreign>.
 62.9. Heræfter we wyllað amearkian þæra twelf monða
naman, & þæron gecyðan eall þæt gerad þæt heora gehwylcum
folgað.
 62.11. Ærest we wyllað fon on Ianuarium, forþon he ys
heafodhebba & eac þæs geares geendung, swa be him cwæð sum
geþungen wita: <foreign>Ianuarius dictus est eo quod sit limes et ianua anni</foreign>.
 62.15. <foreign>DE IANVARIO</foreign>.
 62.16. Se forma dæg, & eall se monð, ys gehalgod mid
Cristes gebyrdtide.
 62.17. & he hæfð an & þrittig daga æfter sunnan
ryne, & æfter þæs monan ryne þrittig, & seo niht byð
syxtyne/ tida lang, & se dæg hæfð eahta tida.
 62.19. Ealra tida þes monð hæfð seofon hund tida &
feower & feowertig; & on þissum monðe gæð seo sunne on
þæt tacn þe is <foreign>Aquarium</foreign> genemned, & þæron wunað þrittig
daga & tyn tida & healfe tid.
 62.24. <foreign>DE FEBRVARIO</foreign>.
 62.25. Se oðer monð hatte Februarius.
 62.25. He hæfð eahta & twentig daga æfter þære
sunnan ryne þreo ger; on þam feorðan geare, he hæfð nigon &
twentig, forðonþe an dæg awyxst binnan feower wintrum, & se byð
<foreign>bissextus</foreign> geciged, swa þa ealdan witan us gecyddon, & we wyllað nu
ymbe his gerynu geornlice smeagan.
 62.30. Ac ærest ys to witanne þæt se mona sceal habban his
<foreign>bissextum</foreign>, þæt ys þæt he hæfð þy geare anum dæge ma daga
þonne þy oðrum geare.
 62.33. Februarius hæfð <foreign>lunam uigessimam (641) nonam</foreign> þreo
gear, & þonne he sceal habban þrittig nihta ealdne monan.
 62.36. Nu we ealles spræce habbað ymbe þone wundorlican
<foreign>bissextum</foreign>, hyt byð geradlic þæt we ascrutnion his fare & apinsiun
his sið, hwanon he come, & hwa hine gesette, oððe hu he sy oððe
to hwam he mæge.
 64.7. <foreign>DE BISSEXTO</foreign>.
 64.8. On þam geare þe man hæt <foreign>solarem</foreign> on Lyden beoð
þreo hund daga & fif & syxtig daga, & syx tida.
 64.9. Þa synd on Lyden <foreign>quadrantes</foreign> genemned.
 64.10. Of þissum syx tidum aspringð up <foreign>bissextus</foreign>.
 64.11. Feower siðon syx beoð feower & twentig: swa fela
tida beoð þænne on þam dæge & on þære nihte.
 64.14. <foreign>DE BISSEXTO</foreign>.
 64.15. Gyt we eow cyðað ymbe þone arwyrðan <foreign>bissextum</foreign>.
 64.16. Forþon Romani hine gelogodon on þissum monðe, þæt
ys on Februario, forþam he ys scyrtest ealra monða & se ytemesta
æfter Lydenwarum.
 64.18. <foreign>Bissextus</foreign> ys forþon geciged, forþon <foreign>bis</foreign> ys twia
& <foreign>sextus</foreign> ys se syxta, forþam we cweðað on þam geare nu todæg:
<foreign>vi kl Martii</foreign> & eft on morgen <foreign>vi kl</foreign>.
 64.21. Hyt gelimpð æfre binnan feower geara fæce þæt
an dæg & an niht gewixst, & se dæg mid þære nihte sceal beon
swa deoplice asmead, þæt he fullice gefrætwod sy mid feower &
twentig tidum.
 64.25. <foreign>DE BISSEXTO</foreign>.
 64.26. Ymbe þises <foreign>bissextus</foreign> upasprungnysse oððe
gefyllednysse, we wyllað rumlicor iungum cnihtum geopenian, þæt hig
cyrtenlice his fandunga understandon, & þæt hig syððan his sydunge
oðrum gecyðon þe his gerena ne cunnon.
 64.31. <foreign>DE AVGMENTATIONE BISSEXTI</foreign>.
 64.32. Binnan anum monðe him geweaxað twentig <foreign>momenta</foreign>.
 64.33. Gif þu wille witan hu mycel beo <foreign>momentum</foreign>, wite þu
þæt to soðe þæt feowertig <foreign>momenta</foreign> wyrceað ane tid.
 66.1. On twam monðum gewixst þam <foreign>bissextum</foreign> an tid, & on
oðrum twam monðum oðer tid, & on þriddan siðum twam monðum him
gewixst seo þridde tid & binnan twelf monðum syx tida, & þæs
oðres eall swa fela, & binnan þam þriddan geare eall þæt ylce,
& on þam feorðan geare syx tida.
 66.7. We gecwædon ær on þissum gewrite þæt feower
siðon syx byð feower & twentig.
 66.8. Þa syx tida synd genemned þurh þæra circolwyrda
gleawnysse <foreign>quadrantes</foreign>.
 66.9. We witon to soðe þæt manega sydefulle clericas nyton
hwæt byð <foreign>quadrans</foreign> oððe <foreign>quadras</foreign>, ac we willað his mihta & his
trumnysse her geswutelian.
 66.12. <foreign>Quadrans</foreign> ys fyrðling oððe feorðan dæl ælces
þæra þinga, þe man mæg todælan on feower on emne.
 66.14. Se feorðan dæl byð <foreign>quadrans</foreign> geciged, beo hyt penig
oððe pund, swa þæt wel wat ceorlisc folc.
 66.16. We magon be þam punde rumlicor hyt gecyðan.
 66.17. Feower siðon syxti byð an pund.
 66.18. Se feorða dæl ys genemned <foreign>quadrans</foreign> on Lyden, & se
þridda <foreign>triens</foreign> & se oðer <foreign>quincus</foreign>, & se forma <foreign>libra</foreign>, þæt
ys pund.
 66.20. Þænne hyt ætgædere byð, <foreign>xx</foreign> scillingas beoð
on anum punde, & twelf siðon twentig penega byð an pund.
 66.22. Gyf an rice byð todæled, þonne byð se feorða
dæl <foreign>quadras</foreign> gehaten.
 66.23. Se ðe þone feorðan dæl ah, byð gecweden
<foreign>tetrarcha</foreign> on Grecisc.
 66.25. Us com nu to mode, hu se arwurða abbud Dionisius iu gefyrn
ymbe þisne wundorlican <foreign>bissextum</foreign> wæs sprecende.
 66.27. He sæde þæt Iulius, se mænigtywa casere, þisne
<foreign>bissextum</foreign> gemette oððe aspirode, & hine gelogode on þære stowe
þe we nu hine healdað, þæt ys on <foreign>vi kl (6630) Martii</foreign>.
 66.30. Þa fif dagas þe þær synd betwux <foreign>vi kl & kl
Martii</foreign>, hig synd genemned on Grecisc <foreign>interkalares</foreign> & on Lyden
<foreign>interpolares uel additi</foreign>, þæt synd þa togeihte dagas, oððe betwux
gesette; & eac on Grecisc, hig synd geciged <foreign>epagomene</foreign>, be þam ylcan
andgyte þe we nu cwædon.
 66.35. Þas fif dagas beoð þa rihtinga þe we gyfað Martio,
þus cweðende, <foreign>Martius quinque</foreign>.
 66.37. We cwædon herbufan þæt we woldon apinsian þæs
<foreign>bissextus</foreign> gerena.
 68.1. Nu habbe we be dæle gehrepod ymbe his sið & his
angin; nu þingð us þæt hyt sy swyðe geradlic, þæt we gecyðon
þam þe hyt mid fullum gesceade witan willað, þæt he wæs on
frymðe þisre worulde.
 68.5. We magon þæt to soðe geseðan þæt hyt swa
wæs, forðon we habbað trume gewitnysse on Hieronimum, þam
soðfæstan trahtnere, þe þus cwæð on þære gesetnysse be
worulde frymðe: <foreign>De hoc principio multi tractauerunt, sed hoc principium ego
sublimor</foreign>; Hieronimus cwæð þæt manega smeadun & trahtnedon ymbe
þis angin, oððe ymbe þis getæl, oððe ymbe þisne <foreign>bissextum</foreign>,
ac ic hig ealle oferhlifige oððe oferswyðe.
 68.12. Swa Andromachus, se wyrdwritere, cwæð þæt þes
<foreign>quadrans</foreign> wære on midre niht gesceapen, þæt ys on <foreign>xi kl Aprl</foreign>.
 68.15. Eac he cwæð þæt middaneard wære gesceapen on
middere nihte, & þæt he eft sceal beon on middre nihte toworpen; &
we gelyfað þæt hyt swa mæg beon, for ðam cwyde þe God ælmihtig
cwæð, On middre nihte wæs mycel hream geworden, Nu cymð se brydguma,
þæt ys Crist to dome.
 68.21. Þæt ys eac to witanne þam þe þis wyle cunnan mid
gesceade, þæt synd twelf tacna, & on þissum twelf tacnum wunað seo
sunne þreohund daga & fif & syxtig daga & syx tida.
 68.24. On þam forman geare þe <foreign>bissextus</foreign> byð, gæð seo
sunne on ærnemergen on þæt tacen þe ys Aries, þæt ys ram
genemned, & þæs oðres geares heo gæð on þæt tacen on
middum dæge, & þy þriddan heo sihð to þam tacne oð æfen,
& on þam feorðan geare heo ferecað on middre nihte to þam
foresprecenan tacne, & swa on þam fiftan geare he becymð to þam stede
þe heo ærest geset wæs on frimðe þisre worulde.
 70.3. For myclum wærscipe ys þe <foreign>bissextus</foreign> swa deoplice
aspyrod & mancynne swa openlice geswutelod.
 70.4. He cymð of þam <foreign>quadrante</foreign>, þæt ys of þam syx
tidum, swa we þæt habbað awriten & mid trumre gewitnysse
afæstnod.
 70.7. He ys swa gelogod þæt he naðron ne derað ne
Februario ne Martio, ac he mæg myclum fremian ealdum & iungum, þæt
hig þe wisran beon þe hig his fare cunnon.
 70.10. Wel borlice he forðstæppeð on þam feorðan geare,
& Februarius monð he upabret, þæt man eall þæt gear æfter
him clypað <foreign>bissextilis</foreign>.
 70.12. Þæt ys eac to gemunanne þam þe þas þing
þengð to asmeagenne, þe we ymbe syn maðeligende, þæt se
<foreign>bissextus</foreign> his cynestol gesytt on þam forman <foreign>vi kl Martii</foreign>, & on þam
æftran <foreign>vi kl</foreign> man sceal healdan Sanctus Mathias mæssedæges freols.
 70.17. Betwux þisre spræce sceal se rimre geþencean þæt
he gedo þæt Februarius monð þy geare hæbbe þrittig nihta ealdne
monan, beo he þær þær he beo nigon & twentig nihta eald geendod,
gif he byð beforan þam <foreign>intercalatum uel interpolatum diem</foreign>, þæt ys
gif he byð beforan þam gesettan dæge, oððe he byð betwynan þam
gelogodan dæge, þæt ys <foreign>bissextus</foreign>.
 70.24. Vnderstand þu geonglic þæt ic wyð þe nu
gerunige.
 70.25. Þes dæg gedeð æfter þæs monan ryne, gyf hyt
byð <foreign>communis</foreign> gear, þæt þy geare beoð þreohund daga & fif
& fiftig.
 70.27. Gyf hyt byð <foreign>embolismaris</foreign> oððe <foreign>embolismus</foreign>, þæt
ys eall an, þænne beoð þy geare þreohund daga & fif &
hundeahtatig daga.
 70.29. Þæt ys wislice to witanne, þæt <foreign>bissextus</foreign>, þe
we ymbe synd sprecende, þæt he gebyrað ægðer ge to þære sunnan
ryne ge to þæs monan.
 72.2. Soðlice gif man forwyrnð þam worigendan monan þæt
is <foreign>quadrans</foreign>, þæt ys <foreign>lunam xxx</foreign> þænne byð mycel gedwyld on þam
Easterlican termene; þæt gewyrð þæt man hæfð <foreign>lunam XIIII</foreign>
anum dæge ær his riht þegenscipe sy.
 72.6. Ac seo ræding pingð þæne scoliere mid scearpum
pricele, þe þus ys awriten on þam bocfelle: Gemun ðu, la rædere,
þæt þu gedo þy feorðan geare þæt Februarius monð hæbbe
þrittig nihta ealdne monan, & gedo þæt Martius hæbbe eallswa,
þy læs þe þæt Easterlice gescead ahwar tealtrige.
 72.11. & þæt we myngiað geþungene & iunge þæt
hig gedon þæt Martius mona ylde hæbbe <foreign>xxx</foreign> nihta ealdne monan, swa swa
his gewuna ys, þæt he natoðæshwon of his wege acyrre, forþan he ys
mundbora & rihtlicost gewurðod ealra monða.
 72.16. Nu us þingð genoh þæt we ymbe þæs <foreign>bissextus</foreign>
wurðscipe habbað þus gemotod, & ymbe his gerena manega þing
gehrepod.
 72.18. Gif hwylcum cnihte lyste ma þinga & deopra gesetnyssa
be him witan þonne we her habbað gebreued, þonne ræde he þæs
eadigan weres getingnyssa, Bedan, þæt æðelan boceres, oððe
Rabanes, þe wel gehende an asmeadun ymbe þisum cræfte.
 72.23. Nu we ealles ymbe þæs monan ylde spræce habbað,
& ymbe þære sunnan ryne manega þing geradlice atrahtnod, us
þingð wel beheflic, þæt we on þisre stowe ymbe þæne <foreign>saltus
lune</foreign>, þæt ys ymbe þæs monan hlyp, wurdliun, & hine gehandlion
eallswa boclice weras willað habban & healdan, þæt we beon wise
& wære þæt we nahwar ne gan of lage, þe læs us gesceamige
beforan þæs cynges dugoðe.
 72.30. Vton ærest gleawlice swyðe witan hwæt he sy to
soðe, & hwanon he come, & hwæt he do on þam gerime, oððe hwy
he sy swa gehaten, oððe hwa hine gemete, oððe hine þæs
wurðscipes cuðe, þæt he sceolde gestandan on þam rimcræfte.
 72.34. Ic wat gere þæt he ys þeodscipes wyrðe.
 72.36. Ðes <foreign>saltus</foreign>, þæt ys þes monan oferhlyp, he wyxst
wundorlice æfter boccræfte, eallswa ic nu cyðan wylle, lyste þam þe
lyste þisne cræft leornian vel cunnan.
 74.1. Hu mihte hyt beon, la wynsuma leornere, þæt binnan
nigontyne wintrum wurde an dæg gelytlod of þæs monan ylde, gyf þæt
ne dyde þæs monan swyftnys lytlum & lytlum þurh þa nigontyne gear
yrnende & þæne <foreign>saltus</foreign> wyrcende?
 74.7. Þas þing we wyllað openlicor gecyðan, gyme se ðe
wylle.
 74.8. Eallswa þære sunnan lætnys binnan feower geara
fæce gewyrcð ænne dæg, swa, þæsðe bec secgað vel
cyðað/, þa nigontyne gear gedoð þæt an dæg mid þære nihte
adwinð &, swylce ic swa cweðe, to nahte gewyrð.
 74.12. Kynewyrðe ræd hyt ys geþuht, & trumlic, þæt
we binnan þissum cafertune onmang þisre spræce.
 74.14. Hyt wæs wundorlic Moyses geteldgehliwung þæt Beda,
se æglæca lareow, mæge to gebugan, & gesyttan fægere
gebolstrod, & us glædum mode geswutelian þa þing þe him cvðe
synt.
 74.17. We lætað þæt se getiddusta wer her sitte, nu we
his gewritu smeagað.
 74.18. He cwæð on þære boc, þe he gesette be
gerimcræfte, & hig <foreign>De (7420) Temporibus</foreign> genemde, þus: <foreign>Constat enim
quia diminutio illa atque ablatio diei unius que quo quomodo agitur, per denos
atque nouenos annos conficitur</foreign>.
 76.7. Nu hæfð se eadiga wer us geopenod ymbe þæs <foreign>saltus</foreign>
weaxunge, ac þæt soðre ys to cweðenne ymbe his wanunge.
 76.9. Þas þing synt earfoðe on Englisc to secganne, ac we
wyllað þurh Cristes fultum hig onwreon swa wel swa we betst magon, &
þas meregrota þam beforan lecgan þe þisra þinga gyman wyllað.
 76.12. Þæs anes dæges wanung, hu heo byð geworden binnan
nigontyne wintrum, we wyllað gecyðan.
 76.14. Ælce geare wanað an tid & an prica & se
nigonteoða dæl anes prican.
 76.15. Se dæg hæfð feower & twentig tida: þonne we
þas tida todælað & ælcum geare gyfað ane tid on þam circule
þe yrnð nigontyne gear, þonne beoð þær fif to lafe.
 76.18. Vnderstand, la rædere, hwæt seo ræding cwyð:
<foreign>Has/ per (7620) quattuor multuplica</foreign>.
 76.20. Feower siðon fife beoð fif & twentig; & seo
tid stent on feower pricon.
 76.21. Gyf ælcum geare ænne prican; þonne gyt þær
byð an to lafe.
 76.23. Todæl þæt an wærlice, & gyf ælcum geare
swa hyt gan wyle; þænne binnan nigontyne wintrum hyt getimað þæt se
dæg & seo niht ateorað, þæt ys þæt þa feower & twentig
tida to nanum þinge gewurðað.
 76.27. We cwædon ær, eall swa þære sunnan slecnys
acenð anne dæg & ane niht æfre binnan feower wintrum, swa eac
þæs monan swyftnys awyrpð ut anne dæg & ane niht æfre ymbe
nigontyne gear, & se dæg ys gehaten <foreign>saltus lune</foreign>, þæt ys þæs
monan hlyp, forþan he oferhlypð anne dæg, swylce ic þis do to bysne.
 76.32. On þam nigonteoðan geare byð <foreign>luna prima</foreign> on <foreign>iiii kl
Februarius, (781) & luna secunda</foreign> on <foreign>iii kl, & luna iii</foreign> on <foreign>pridie
kl</foreign>.
 76.34. On <foreign>kl Septembris</foreign>, ne cweð þu <foreign>luna quarta</foreign>, ac wel
gleawlice cweð <foreign>luna quinta</foreign>; þonne gewyrcst ðu <foreign>saltum</foreign>.
 76.36. Swa near þam nigonteoðan geare, swa byð se niwa mona
bradra gesewen.
 78.5. Se mona wæs æt fruman on æfen gesceapen, &
æfre syððan on æfen byð his ylde awend.
 78.7. Æfter sumum þeodscipum byð þes <foreign>saltus</foreign> on <foreign>xv kl
Decembris</foreign>; Grecas hine healdað on <foreign>xi kl Aprelis</foreign>, & Dionisius abbud
hine heold on <foreign>xv kl Mai</foreign>.
 78.9. Egiptisce þeoda hine healdað on <foreign>vi kl October</foreign>: Romani
& Englisce þeoda hine healdað on <foreign>kl September</foreign>, swa we herbufan
smeaþanclice awriten habbað.
 78.13. Nu we habbað be þam <foreign>bissextum</foreign> & þam <foreign>saltum</foreign>
gemotud & be Ianuarium & Februarium manega þing gehrepode, nu wylle
we for iungra manna þingon uel lufe furðor ure spræce aþenian.
 78.16. Oft seo brodige henn, þeah heo sarlice cloccige, heo
tospræt hyre fyðera & þa briddas gewyrmð; swa we þenceað
iunglingas to frefrianne mid þissere lare.
 78.20. Crissimon ys þis tacen geciged, & man hyt mæg
settan to gewitnysse locahwær þam writere geþince.
 78.23. Ðeah ealle þa monðas synd mid mislicre blisse &
wurðscipe geglengde, þeah is Martius swyðost.
 78.24. He hæfð an & þrittig daga æfter þære
sunnan ryne, & æfter þæs monan þrittig, & se þridda &
eac se feorða <foreign>embolismus</foreign> byð on him.
 78.27. Se monð þe byð <foreign>embolismus</foreign>, he sceal habban <foreign>xxxtig</foreign>
daga, & he geicð þæt ger wel trumlice, þæt þæs geares
beoð þreottyne monðas fram þære Easterlican tide þæt heo eft
cume.
 80.3. Þu scealt gyman swyðe georne hwænne <foreign>viii id Martius</foreign>
ga on tun, & loca swyðe georne hwær beo <foreign>luna prima</foreign> þæræfter,
& wite þæt he gebyrað to þære Easterlican tide.
 80.6. & hawa swyðe scearplice hwær sy <foreign>xii kl Aprelis</foreign>,
& wite þu to soðe þæt Easterdæges <foreign>terminus</foreign> ne mæg beon
ær þam <foreign>datarum</foreign>, þæt ys ær þam dæge, ne begeondan <foreign>xiiii
(80/10) kl Mai</foreign>.
 80.10. & wite þu mid fullum gesceade, þæt Easterdæg
ne mæg beon ær <foreign>xi kl Aprl</foreign>, ne begeondan <foreign>vii kl Mai</foreign>.
 80.13. Ðis tacen bið gesett þær þa deopan þing beoð
unkydde.
 80.15. On þissum monðe gesceop God ælmihtig ealle gesceafta
gesewenlice & ungesewenlice.
 80.17. He cwæð, Gewurðe leoht; & hyt gewearð; Se
dæg wæs on <foreign>xv kl Aprelis</foreign>.
 80.18. On þam oðrum dæge, He geworhte <foreign>firmamentum</foreign>,
þæt ys þeos heofon.
 80.20. Heo ys gesewenlic & lichamlic, ac swaþeah we ne magon
hig næfre geseon for þære fyrlenan heahnysse.
 80.22. Seo heofon beligð on hyre bosme ealne middaneard, &
heo æfre tyrnð onbutan us.
 80.23. Heo ys swyftre þonne ænig mylenhwiol, eall swa deop
under þisre eorðan swa heo ys bufan.
 80.25. Eall heo ys synewealt & ansund, & mid steorrum
amet.
 80.26. Soðlice þa oðre heofenan, þe bufan hyre synt &
beneoðan, synt ungesewenlice & mannum unasmeagendlice.
 80.28. Synd swa þeah ma heofena, swa swa se witega cwyð: <foreign>Celi
(82/1) celorum</foreign>.
 80.30. Þas heofona tacniað þa apostolas & þa witegan:
be heom ys gecweden: <foreign>Celi enarrant gloriam Dei</foreign>.
 80.32. On þam þriddan dæge, þæt ys on <foreign>xiii kl
Aprelis</foreign>, He gesceop ealle trywcynna & eall grennyssa.
 82.5. On þam feorðan dæge, þæt ys on <foreign>xii kl Aprelis</foreign>,
He gesceop sunnan & monan & steorran & ealle tungla, & on
ærnemergen þæs dæges up aras seo beorhte sunne riht on eastende
þære heofone, & þæne monan þæs ylcan æfenes He gesette
on þære ylcan stowe, & he wæs full swa swa he byð þonne he
byð fiftyne nihta eald.
 82.11. Þæne forman dæg þisre worulde man mæg findan,
swa ic herbufan cwæð, þurh þæs lengtenlican emnihtes dæg,
forþon se emnihtes dæg ys se feorða dæg þissere worulde
gescapennysse/.
 82.14. Þry dagas wæron ær þam dæge butan sunnan &
monan & eallum steorrum.
 82.15. On þam fiftan dæge, þæt ys on <foreign>xi kl</foreign>, He gescop
eall wyrmcynn & creopende & fleogende & swymmende & slincgende
& þa myclan hwælas & þa lytlan sprottas & eall fisckynn on
myslicum & mænigfealdum hiwum.
 82.19. On þam syxtan dæge, þæt ys on <foreign>x kl Aprelis</foreign>, He
gescop eall deorcynn & ealle nytenu þe on feower fotum gað &
þæne man, Adam & Euan, & þa He gebletsode.
 82.22. On þam seofoðan dæge, He geendode His weorc, þæt
ys <foreign>ix kl Aprelis</foreign>, & seo wucu wæs agan, & He gebletsode þæne
dæg.
 82.25. Se eahtoða dæg com þa æfter þam seofoðan &
gewearð to þam þæs dæges þe wæs <foreign>viii kl Aprelis</foreign>.
 82.26. Se dæg wæs amearcod on Godes foresceawunge.
 82.27. On þam dæge wæron englas gesceapene; on þam
dæge wæs se heahengel Gabriel asend to Sancta Maria; on þam ðæge
he aras of deaðe; on þam dæge Godes gast com to mancynne.
 82.30. He ys halig sunnadæg: þonne ealle dagas ateoriað,
þonne þurhwunað he aa on his symbelnysse.
 84.2. He ys engla bliss & ealra haligra ece frofor.
 84.4. God þrowode on þissum monðe, & He aras of deaðe
& He Hine ætywde His leorningcnihtum on þam datarum þe we rædað
<foreign>vi kl Aprelis</foreign>.
 84.7. Be dæle we habbað gehrepod Martius monð; nu wylle we
ymbe Aprilis wurðscipe wurdlian.
 84.8. He ys mid manegum þingum gefrætwod.
 84.9. An þæra þinga ys þæt we sceolon witan mid fullum
gesceade hwær þæs monan niwnys beo on Martio up asprungen, & oðer
þæt we sceolon witan hwær he beo <foreign>xiiiima</foreign> æfter þære emnihte,
& þridde þæt we sceolon healdan þa Eastertid on þære
þriddan wucan, & feorðe þing ys þæt we anbydion þæs
sunnandæges & se mona ne beo þy dæges na læssa þonne fiftyne
nihta ne þæs dæges na yldra þonne an & twentig nihta.
 84.17. On þissum monðe oft byð se Easterlice tid gehealden,
& on <foreign>pridie non Aprelis</foreign> byð geendod se þridda <foreign>embolismus</foreign> & se
seofoða.
 84.19. & on <foreign>non Aprilis</foreign> byð se forma termen on þam
circule þe ys <foreign>decennouenalis</foreign> oððe <foreign>pascalis</foreign> gehaten.
 84.21. & on <foreign>xv kl Mai</foreign> gæð seo sunne on þæt tacen
þe ys Taurus geciged.
 84.23. Easterdæg ne mæg beon næfre ær <foreign>xi kl Aprelis</foreign>
ne æfter <foreign>vii kl Mai</foreign>.
 84.24. Þeah se mona beo <foreign>xiiii</foreign> nihta eald ær <foreign>xi kl Aprelis</foreign>
oððe æfter <foreign>vii kl Mai</foreign>, wite þu to soðe þæt he ne gebyrað to
þære Easterlican tide.
 84.28. Þes monð hæfð tyn tida on niht & <foreign>xiiii</foreign> on
dæg.
 86.1. Vton nu heræfter sceortlice sprecan ymbe Maium.
 86.2. Þeah he wynsumlice blowe & blædnyssa fægere
geyppe, seo Easterlice tid hine wynsumlicor gefrætwað.
 86.3. Maius hæfð an & þrittig daga, & on þam
nigoðan dæge sumor gæð on tun, & on þam eahtateoðan dæge
seo sunne gæð on þam tacne þe ys Gemini genemned: & he hæfð
eahta tida on niht & syxtyne on dæg.
 86.8. Æfter him Iunius sihð to mancynne; & he hæfð
þrittig daga, & wel gelome byð Pentecosten on him geendod.
 86.10. & seo sunne gæð on þam tacne þe ys Cancer
gehaten.
 86.11. & on <foreign>xii kl Iulius</foreign> byð sunstede, þæt ys on
Lyden <foreign>solstitium</foreign> & on Englisc midsumor.
 86.12. Twegen sunstedas synd & twa emniht on þam twelf
monðum, & twelf tacna, & feower timan, & feower ylda on mankynne,
& feower stafan on Adames naman, & feower gesceaft.
 86.16. Ealle þas þing we wyllað her amearkian, þæt se
iunga preost mæge beon þe wisra, þe he þas þing gesihð.
 86.18. Eac her ys geswutelod Godes nama, þæt ys <foreign>Deus</foreign>.
 86.19. Ram; fearr; getwysan; crabba; lyo; mæden; wæge, vel
pund; næddre; scytta; bucca; wætergita; fixas.
 86.20. Æfter Iunium cymð Iulius: he hæfð an &
þrittig daga æfter þære sunnan ryne, & æfter þæs monan
þrittig: & <foreign>xv kl Augustus</foreign> gæð seo sunne on þæt tacen þe ys
genemned Leo.
 86.24. & ymbe fiftyne niht Agustus sihð to mannum mid
genihtsumum hærfeste; & <foreign>autumnus</foreign>, þæt ys hærfesttima, cymð
to mancynne binnan seofon nihta fyrste.
 86.27. & þes monð hæfð an & þrittig nihta
æfter þære sunnan ryne, & nigon & twentig æfter þæs
monan: & seo sunne gæð on þæt tacen þe hatte Virgo on <foreign>xv kl
Septembris</foreign>; & seo niht hæfð tyn tida & se dæg feowertyne;
& se <foreign>saltus lune</foreign>, þæt ys þæs monan hlyp, byð betwyx <foreign>pridie
kl Augusti</foreign> & betwyx <foreign>kl</foreign>.
 88.4. September hæfð þrittig daga æfter þære sunnan
ryne, & eall swa æfter þæs monan; & seo sunne gæð on
þæt tacen þe hatte Libra, on <foreign>xv kl Octobris</foreign>; & seo emniht byð
þæræfter on <foreign>xii kl Octobris</foreign>, eall swa we hyt habbað amearcod her
beforan; & þes monð hæfð twelf tida on þære nihte þe seo
emniht byð, & twelf on dæg.
 88.9. Syððan langað seo niht & wanað se dæg eall
þæt <foreign>xiima kl Ianuarii</foreign> cymð to mancynne.
 88.12. October hæfð an & þrittig daga æfter þære
sunnan ryne, & æfter þæs monan þrittig: & seo sunne gæð
on <foreign>xv kl Nouember</foreign> on þæt tacen þe hatte Scorpio: & þes monð
hæfð feowertyne tida on niht & <foreign>x</foreign> on dæge.
 88.16. Heræfter cymð Nouember mærlice geglenged to
mancynne; & he hæfð þrittig daga æfter þære sunnan ryne,
& eall swa æfter þæs monan; & seo sunne gæð on <foreign>xv kl
December</foreign> on þæt tacen þe ys Sagittarius genemned; & heræfter
cymð <foreign>kl Decembris</foreign>.
 88.20. He hæfð an & þrittig daga æfter þære
sunnan ryne, & æfter þæs monan <foreign>ix</foreign> & twentig; & seo sunne
gæð on <foreign>xv kl Ianuarii</foreign> on þæt tacen þe hatte Capricornus; &
þæt ymbrenfæsten byð on þissum monðe, & hyt sceal beon
gefæst onsundron.
 88.25. Gyf middeswintres mæssedæg byð on Sunnandæg,
þonne sceal man fæstan on þam ærran Sæternesdæge.
 88.27. Þes monð hæfð eahtatyne tida on niht & syx on
dæg.
 88.28. Þas twelf monðas þe we habbað ymbe gereht, hig
habbað ealra daga þreohund daga & fif & syxtig daga & syx tida,
þæt ys twa & fiftig wucan.
 90.1. Ealle þas monðas habbað ætgædere eahta þusend
tida & seofonhund tida & syx & syxtig tida.
 90.3. Se monð þe hæfð þrittig daga & anne dæg, he
hæfð seofonhund tida & feower & feowertig.
 90.5. Swa Ianuarius & Martius & Maius & Iulius,
Augustus, October & December þas habbað swa fela tida swa we nu
cwædon.
 90.7. Aprelis, Iunius, September & Nouember habbað feower
& twentig læs: & Februarius, forðon he ys se læsta & he
hæfð twegra daga læs þonne þa oðre, forþon he forlæt eahta
& feowertig tida.
 90.11. Heræfter we wyllað eow amearkian hwylce monðas
habbað þrittig nihta ealdne monan, hwylce nigon & twentig.
 90.13. Ianuarius, Martius, Maius, Iulius, September, Nouember þa
sceolon habban þrittig nihta ealdne monan, buton hyt awende se mihtiga
<foreign>embolismus</foreign>.
 90.15. Hyt getimað þæt se <foreign>embolismus</foreign> byð on <foreign>kl
Decembris</foreign>, þæt ys on þam monðe þonne sceal he habban þrittig
nihta ealdne monan agen gecynde, & Ianuarius þurh gewunan, &
Februarius for þan <foreign>bissextus</foreign>, þe æfre binnan þam feorðan geare
cymð mid gewisse, & Martius sceal habban þrittig nihta ealdne monan
forþam hyt him swa gedihte mid fulre mihte se ðe mid eallum gesceade þa
þing gegaderode.
 90.24. Þæt sceolon preostas witan mid fullum gerade, þæt
feower ymbrenfæstenu beoð on twelf monðum, eall swa feower timan beoð
& feower ylda & twegen sunstedas & twa emniht.
 90.28. Her synd þæra twelf monða naman awritene.
 90.29. Ðas þing we underwriðað mid þrim swerum, þa synd
fægere geciged, swa þa fotstanas wynsumlice geswuteliað þam þe hig
sceawiað.
 90.32. Ymbe þa feower timan we wyllað cyðan iungum preostum
ma þinga, þæt hig magon þe ranclicor þas þing heora clericum
geswutelian.
 90.34. <foreign>Ver</foreign> ys lengtentima, & he gæð to tune on <foreign>vii id
Februarii</foreign>; & he byð wæt & wearm; & þry monðas he byð
betwux mannum; & he hæfð an & hundnigontig daga; & he
hæfð emniht.
 92.3. Se oðer tima hatte <foreign>æstas</foreign>, þæt byð sumor.
 92.4. On lengtentiman springað oððe greniað wæstmas,
& on sumera hig weaxað, & on hærfest hig ripiað.
 92.6. Sumor byð wearm & drigge; & þes tima byð þry
monðas, & he hæfð hundnigontig daga; & he gæð to mannum on
<foreign>vii id Mai</foreign>; & he hæfð sunstede.
 92.9. Se þridda tima ys <foreign>autumnus</foreign> on Lyden gecweden, & on
Englisc hærfest: boceras getrahtniað þæne naman for þære ripunge
oððe for þære gaderunge.
 92.12. Hig cweðað: <foreign>Autumnus propter autumationem uel propter
maturitatem</foreign>.
 92.13. Se gæð on <foreign>vii id Augusti</foreign> to tune; & he byð
þry monðas; & he hæfð emniht; & he hæfð hundnigontig
daga; & he byð drigge & ceald.
 92.16. Se feorða tima ys genemned <foreign>hiemps</foreign> on Lyden & winter
on Englisc.
 92.17. He hæfð sunstede, & twa & hundnigontig daga;
& he byð þry monðas; & he byð ceald & wæt.
 92.19. Eall swa þas feower timan synd on þam gerime amearcod
swa hig eac wrixliað wyð mancynne.
 92.21. Eac ys þam preoste to witanne þæt þes middaneard
stent on feower gesceaftum underwryðed, & eac mid feower
mægenþrymmum gefrætwod.
 92.23. Þa feower gesceaft synd þus geciged: <foreign>ær, ignis,
aqua, terra</foreign>; & þa feower mægna þus synd genemned: <foreign>iustitia,
prudentia, temperantia, fortitudo</foreign>.
 92.26. & þas þing we wyllað her amearkian.
 92.30. Fela we habbað gesett & manige þing gehrepod ymbe
þissum þingum, & gyt us gelustfullað þas þing to geopenianne.
 92.32. We witon þæt þære næddran attor ys þæs
mannes unhælo: swa þas þing þincað þam arasedum clericum
unweorðlice, ac þam þe þæt Lyden ne understandað, hig magon þe
leohtlicor witan hwæt gerimcræft forstande.
 94.4. We cwædon herbufan hwanon se <foreign>bissextus</foreign> cymð, &
manega þing we cyddon ymbe his fare; & þæræfter we geswutelodon
ymbe þæs <foreign>saltus lune</foreign>, þæt ys þæs monan hlyp, & hwanon
he cymð, & hu he byð, & to hwan he gewyrð binnan nigontyne
wintrum we amearkodon.
 94.9. We wæron atende grimlice swyðe ær we mihton þas
gerena aspyrian, ac us com hrædlice fultum, we gelyfað of heofenum, swa
hyt ræd ys þæt ælc æðele gife nyðerastihð fram þam
Fæder ealra leohta.
 94.12. Eac me com stiðlice to mode hu þa getyddustan boceras
gewyrceað <foreign>sinelimpha</foreign> on heora uersum.
 94.14. Hwæt, hig ærest apinsiað wærlicum mode þa naman
& þa binaman & heora declinunga, & gymað hwylce naman
geendiað on <foreign>a</foreign> oððe on <foreign>e</foreign>, & eac hwylce on <foreign>i</foreign> oððe on <foreign>o</foreign>
oððe on <foreign>v</foreign>.
 94.19. Syððan hig þa word aginnað to aweganne mid þam
biwordum, swylce ic þus cweðe: <foreign>Byrhtferðus ipse scripsit bene, beneque
docet ille suis discipulis</foreign>.
 94.21. Of þissum fif uocales wyrcað preostas heom anne circul.
 94.22. Ðærto hig gewriðað þæne nymendan dæl &
gesamniað oððe geendebyrdiað þa gefegnyssa & forsettað
þæne dæl þære spræce þærto eacan, & mid heora modes
gebetron witon wel, hwæt byð <foreign>lamentum, carmen, & ue</foreign>, geomrung
&/ leoð & wawa; <foreign>euax & euge</foreign> hig ascrutniað & to heora
freondum ægðer cweðað, þonne heom heora wise licað.
 94.27. Hig eac deoplice þa stefna þæs lyftes swege
gesleað, & mid þære tungan clypole þæne sweg gewynsumiað
& on feower wisan todælað, þæt he beo cuð þam þe hig
gehyrað.
 94.30. Hig eac tosceadað þæt stæfgefeg on þrym wisan
geaplice swyðe.
 96.1. <foreign>Barbarismum</foreign> hig wel snotorlice on heora gesetnysse
forbugað, & eac <foreign>barbarolexin</foreign> on Lydenre spræce hig forcyrrað.
 96.3. Se ðe his agene spræce awyrt, he wyrcð <foreign>barbarismum</foreign>;
swylce he cweðe, þu sot þær he sceolde cweðan, þu sott.
 96.5. Se ðe sprycð on Frencisc & þæt ne can ariht
gecweðan, se wyrcð <foreign>barbarolexin</foreign>; swylce he cweðe, <foreign>inter duos setles
cadet homo</foreign>, þonne he sceolde cweðan, <foreign>inter duos sedes</foreign>.
 96.8. Þis is <foreign>solecismus: inter nobis pro inter nos</foreign>.
 96.8. Wel gelome hig aspyriað þæs <foreign>solecismus</foreign> unþeawas,
þæt synd <foreign>scema</foreign> on Lyden, & on Englisc hiw; & eac hig prutlice
gymað þæs <foreign>miotacismus</foreign> gefleard; þa synd on Grecisc <foreign>kakosyntheton,
uitiosa compositio</foreign> gecwedene, & synt lyðre gesetnyssa; swylce ic þus
cweðe: <foreign>bonum aurum, iustum (9615) amicum</foreign>, þonne ic hyt sceolde þus
todælan: <foreign>bonum aurum uel iustu amicum</foreign>.
 96.16. Æfter þissum, hig gehleapað on <foreign>metaplasmum</foreign>,
þæt ys þæt hig gewurðiað heora spæce & heora meteruersa
gesetnyssa, & cyrtenlice <foreign>scemata lexeos & dianoeas</foreign> ascrutniað.
 96.19. <foreign>Scemata lexeos</foreign> beoð þæra worda gesetnyssa, &
<foreign>dianoeas/</foreign> byð þæt andgit.
 96.21. Gebyriað þam gleawestum witum to gymanne.
 96.21. <foreign>Scemata lexeos</foreign> gebyriað to þam bocerum þe beoð
cyrtenlice getydde on þam cræfte.
 98.1. Hwæt, hi þa gemetu & þa gewunan, þæt byð
<foreign>tropus</foreign> on Grecisc & <foreign>mos</foreign> on Lyden, geornlice awegað, þæt hig
cunnon fægere todælan hwæt byð betwux <foreign>ab animali ad animale &
ab inanimali (985) ad inanimale & ab inanimali ad animale et ab animali
ad/ inanimale</foreign>.
 98.6. Ða wynsume boceras, fægere hig todælað þa
<foreign>scanssiones uel cesuras</foreign>, þæt synd þa todælednyssa on þam uersum:
þa synd þus genemde: <foreign>coniuncta, distincta, mixta, diuisa</foreign>,þæt synd
geþeodde, toslitene, gemengde, todælede.
 98.10. Þa todælednyssa on þam uersum synd feower, þæs
ðe þa gleawe boceras tellað & synd þus on Grecisc gecwedene:
<foreign>pentemimeris/, heptamimeris, catatriton trocheon, bucoliceptomen</foreign>.
 98.13. Hig secgað, þe þas þing cunnon, þæt
<foreign>pentemimeris/</foreign> byð þe todælð þæt uers on þam oðrum fet &
byð gemet healf fot to lafe, swa þis ys: <foreign>cum tua gentiles</foreign>.
 98.18. <foreign>Heptamimeris</foreign> byð þænne æfter þam þriddan
fet byð gemet <foreign>sillaba</foreign>, þæt ys stæfgefeig, swa we nu cweðað:
<foreign>cum tua gentiles studeant</foreign>.
 98.21. <foreign>Kata triton trocheon</foreign> byð þonne man gemet on þære
þriddan stowe <foreign>trocheum</foreign>, þeah he ne mæge þær beon, ac þær
stant sum þing of <foreign>dactilo</foreign>, swylce ic þus cweðe: <foreign>Grandisonis pompare
modis</foreign>.
 98.25. <foreign>Bucoliceptomen</foreign> byð þænne þæt uers æfter
þam feorðan fet næfð nan þing, swylce Byrhtferð ðus cwede:
<foreign>Semper principium sceptrum iuge gloria consors</foreign>.
 100.2. Hyt nys na to wandianne preostum to gecyðanne ymbe
þæra bocera <foreign>saltus</foreign>, þæt ys on Grecisc <foreign>synalympha</foreign>.
 100.4. Iunge preostas witon mid fullum gesceade þæt se dæg
& seo niht habbað feower & twentig tida; swa eac þa scolieras
witon, þe synt getydde on boclicum cræfte hig witon mid getingnysse heora
modes þæt þæt rihtmeteruers sceal habban feower & twentig timan.
 100.8. Swa fela <foreign>semiuncias</foreign> beoð on þam punde.
 100.9. Hawiað geornlicre gesihðe, la, arwyrðe preostas, hu
boceras awringað up þæne <foreign>saltus</foreign> on heora cræfte: <foreign>Arcta uia est,
uere/ que ducit ad atria uite</foreign>.
 100.13. <foreign>Arcta ui</foreign> is <foreign>dactilus</foreign>, & <foreign>dactilus</foreign> stent on anum
langum timan & twam sceortum, & <foreign>spondeus</foreign> stent on twam langum.
 100.15. <foreign>est ue spondeus</foreign>: forlæt þæne clypolan <foreign>a</foreign>,
oððe þæne stemhlowan.
 100.16. <foreign>re que, ducit ad atria uite</foreign>.
 100.18. Me þingð þæt þæra preosta <foreign>saltus</foreign> oferstige
þisne boclican <foreign>saltus</foreign>, forþan he ys wundorlic, & eac beheflic to
cunnanne.
 100.21. We wyllað nu on þisre stowe þa seofon rædinga
awritan þe ymbe þa seofon gear synd gedihte, þe man hæt
<foreign>embolismaris</foreign>.
 100.23. Þeos forme ræding sprycð ymbe þæt forme ger
þe man hæt <foreign>embolismaris</foreign>.
 100.25. Ðas rædinga syndon wide cuðe on Lyden, forþan us
gelustfullað þæt andgit nu eow gecyðan on Englisc þæt þa
boceras cunnon on Lyden, On þam þriddan geare þæs circules þe hatte
<foreign>nulle, xi, xxii</foreign> synd twa & twentig <foreign>epacte</foreign>: forþon byð se mona on
Septembre & on Octobre <foreign>xxvii</foreign>, & on Nouembre & Decembre <foreign>xxix</foreign>.
 102.6. Soðlice se mona þe byð <foreign>xxix</foreign> on <foreign>kl Decembris</foreign> &
þær geendað, he is his, & se mona þe ongynð on <foreign>iiii nonas
Decembris prima</foreign>, & geendað þrittig nihta eald on <foreign>pridie kl Ianuarii</foreign>,
he ys <foreign>embolismaris</foreign>.
 102.9. & se witodlice þe ongynð <foreign>prima</foreign>, þæt byð
niwe, on <foreign>kl Ianuarii</foreign>, he ys his, & þu scealt þonne þrittig nihta
ealdne geendian.
 102.12. Nu þu, la cleric, fundist þæs <foreign>embolismaris</foreign> monan
on þam forman geare, & he wæs niwe on <foreign>kl Ianuarii</foreign>, & þa oðre
farað swa heora endebyrdnysse ys, þæt he cwyð <foreign>ceterae</foreign>.
 102.15. Se diptongon tacnað mycel on halgum bocum; swa þa
getydde munuccild þæt heom betweonan forwel oft wealcað.
 102.20. Seo oðer ræding sprycð ymbe þone oðerne
<foreign>embolismus</foreign> se byð on þam syxtan geare on þam circule <foreign>nulle xi</foreign>, &
ealle swa on þam circule <foreign>None Aprelis</foreign>.
 102.22. Þy geare beoð fif & twenti epacte; forðam bið
se mona on <foreign>kl Septembris</foreign> þrittig nihta eald: forþon he byð his &
þær he byð geendod.
 102.25. Soðlice se mona þe onginð <foreign>prima</foreign> on <foreign>iiii non
Septembris</foreign> & byð þrittig nihta eald on <foreign>kl Octobris</foreign>, he byð
<foreign>embolismus</foreign>.
 102.27. & se mona þe onginð <foreign>prima</foreign> on <foreign>vi nonas Octobris</foreign>
& on <foreign>iii kl Nouembris</foreign> byð geendod <foreign>xxix</foreign> se byð Octobris.
 102.29. On <foreign>kl Nouembris (1041) & Decembris</foreign> byð luna <foreign>ii</foreign>;
on <foreign>kl Ianuarii</foreign> he byð feower nihta eald, swa swa his gewuna ys.
 102.32. Seo þridde ræding cwyð þæt on þam eahtoðan
geare beoð seofontyne epacte; forþan byð se mona on <foreign>kl Septembris &
Octobris xxii</foreign>; þæt ys twa & twentig nihta; on <foreign>kl Nouembris &
Decembris xxiiii</foreign>; on <foreign>kl Ianuarii xxvi</foreign>; on <foreign>kl Februarii xxvii</foreign>; on <foreign>kl
Martius xxvi</foreign>; on <foreign>kl Aprelis</foreign>, & on <foreign>kl Mai xxvii</foreign>; on <foreign>kl Iunii &
Iulii xxix</foreign>; on <foreign>kl Augusti (10410) prima</foreign>, þæt ys anre nihte eald; on
<foreign>kl Septembris iii</foreign>.
 104.11. Hwi, la broðer, dest ðu þæt þæs monan yld
byð on anre ylde on <foreign>kl Aprelis & Mai</foreign>, þænne þu hyt næfre swa
gemetst on þam getele?
 104.13. Ic wat þæt ic þe mot andsware syllan.
 104.14. Witodlice forþam þe se mona þe byð seofon &
twentig nihta eald on <foreign>kl Aprelis</foreign>, & on <foreign>iiii non Aprelis xxviii</foreign>, &
on <foreign>iii non Aprelis xxix</foreign>, on <foreign>pridie non Aprelis xxx</foreign>, se byð <foreign>embolismus</foreign>,
& þær he byð geendod; & se ðe onginð on <foreign>non Aprelis</foreign>, he
byð þære Easterlican tide, & he becymð <foreign>quartadecima</foreign> on
<foreign>quartadecima kl Mai</foreign>, & he byð geendod <foreign>xxix</foreign> on <foreign>quinta non Mai</foreign>,
& he byð Aprelis mona.
 104.21. & se soðlice þe byð <foreign>prima</foreign> on <foreign>quarta non Mai</foreign>,
& byð geendod <foreign>xxx iiii non Iunii</foreign>, se byð Maius mona.
 104.23. & se mona þe ongynð <foreign>prima iii non Iunii</foreign>, &
byð geendod <foreign>xxix</foreign> in <foreign>kl Iulius</foreign>, he byð Iunius mona.
 104.25. & soðlice se mona þe byð ongunnen on <foreign>vi non
Iulii</foreign>, & byð geendod <foreign>xxx</foreign> on <foreign>pridie kl Augusti</foreign>, se byð Iulius
mona.
 104.27. Syððan hyt getimað, þæt se mona byð on <foreign>kl
Augusti prima</foreign> & on <foreign>kl Septembris iiiior</foreign>.
 104.29. Nære þæt se mona wære on anre ylde on <foreign>kl
Aprelis</foreign> & on <foreign>kl Mai</foreign>, þonne gelumpe þe mycel gedwyld on þam termine
þære Easterlican tide, þe byð on <foreign>quartadecima kl Mai</foreign>, & hyt
getimode, þæt se mona nære <foreign>quarta decima</foreign> ac <foreign>quintadecima</foreign>, &
wurde þe þæt þonne to myclum gedwylde on þære Easterlican tide
oððe on þæs monan ylde.
 106.5. Ðas þry <foreign>embolismi</foreign> beoð on þam eahta gearum, þe
rimcræftige weras on Grecisc hatað <foreign>ocdoade</foreign> & on Lyden <foreign>octo anni</foreign>
& on Englisc eahta gear.
 106.7. Eahta & endlufon beoð nigontyne: swa lange yrnð se
circul, & on þam circule syndon seofon gear <foreign>embolismares</foreign> & twelf
<foreign>communes</foreign>.
 106.11. Þa endlufon gear þe beoð æfter þam eahta gearum
hatton on Grecisc <foreign>endekade</foreign>, & on Lyden <foreign>xicim</foreign>, & on Englisc
endlufon.
 106.13. Soðlice on þam endlyftan geare þæs circules,
þonne se forma <foreign>embolismus</foreign> byð on þam <foreign>endecade</foreign>, þæt ys on þam
endlufon gearum, þonne beoð <foreign>xxtig epacte</foreign>, & forþan byð se mona
on <foreign>kl Septembris & Octobris xxv</foreign>, & on <foreign>kl Nouembris & Decembris
xxvii</foreign>; on <foreign>kl Ianuarii, xxviiii</foreign>; on <foreign>quarta non Ianuarii xxxtig</foreign> nihta eald,
& he byþ þær geendod.
 106.19. & se mona byð <foreign>embolismus</foreign>.
 106.20. On <foreign>tertia non Ianuarii luna prima</foreign>, & on <foreign>pridie kl
Februarii xxix</foreign> on <foreign>kl Februarii xxx</foreign>: þes mona gebyrað Ianuario.
 106.22. On <foreign>quarta n Februarii luna prima</foreign>; on <foreign>pridie kl Martii
luna xxvii</foreign>; on <foreign>kl Martii xxviii</foreign>; on <foreign>vi non Martii xxix</foreign>: þes byð
Februarius mona.
 106.25. Witodlice se mona, þe onginð on <foreign>v non Martii</foreign> niwe
& byð adwæsced oððe geendod þrittig nihta eald on <foreign>kl Aprelis</foreign>,
he byð Martius mona.
 106.28. & se mona, þe byð anre nihte eald on <foreign>iiii non
Aprelis</foreign>, he byð Aprilis, & he byð adwæsced nigon & twentig
nihta on <foreign>pridei kl Mai</foreign>.
 108.1. & se ðe onginð <foreign>prima</foreign> on <foreign>kl Mai</foreign>, he byð his;
& he sceal geendian þrittig nihta eald.
 108.3. Þa oðre fyliað heora gewunan.
 108.4. Be þam Oðrum <foreign>Embolismum</foreign>.
 108.5. <foreign>De secundo anno embolismi</foreign> þe byð on þam <foreign>endecade</foreign>,
synt, swa seo ræding cwyð, þreo & twentig epacte; forþan byð se
mona on <foreign>kl Septembris & Octobris xxvii</foreign> & on <foreign>kl Nouembris &
Decembris xxx</foreign>.
 108.8. Soðlice se mona þe byð on <foreign>kl Nouembris xxx</foreign>.
 108.9. & þær geendað, he byð his mona.
 108.10. & se ðe geendað on <foreign>kl Decembris xxx</foreign>, se byð
<foreign>embolismus</foreign>.
 108.11. & se ðe byð <foreign>prima</foreign> on <foreign>quarta non December</foreign>, &
geendað <foreign>xxix</foreign> on <foreign>iiii kl Ianuarii</foreign>, he byð Decembris.
 108.13. On <foreign>pridie kl Ianuarii prima</foreign>; on <foreign>iii kl Februarii xxx</foreign>,
he byð Ianuarii.
 108.14. Þa oðre healdað heora gewunan.
 108.16. <foreign>De Tertio Anno Endecadis</foreign>.
 108.17. On þam þriddan <foreign>endecade</foreign> beoð syx & twentig
<foreign>epacte</foreign>.
 108.18. Þises geres ne miht þu gemetan þæs embolismus
monðes epactas buton þu nyme þæs oðres geares epactas.
 108.19. Þæs ærran geares epacte wæron fiftyne, forþon
wæs se mona on <foreign>kl Augusti xxix</foreign>, & þær he wæs geendod, forðan
he wæs his.
 108.22. Soðlice se ðe on <foreign>quarta non Augusti</foreign> onginð &
geendað þrittig nihta eald on <foreign>pridie kl Septembris</foreign>, he byð
<foreign>embolismus</foreign>.
 108.24. On <foreign>kl Septembris</foreign> & Octobris, þurh syx & <foreign>xx</foreign>
epactas, byð se mona anre nihte eald.
 108.25. <foreign>Cetere ordinem suum deinceps sequuntur</foreign>, þæt ys on
Englisc þa oðre monðas syððan farað æfter heora gewunan.
 110.1. <foreign>De Quarto Anno Endecadis</foreign>.
 110.2. Nu we habbað ymbe þas <foreign>embolismus</foreign> gesprecen, uton nu
ymbe þone seofoðan <foreign>embolismum</foreign> wurdlian.
 110.3. Witodlice on þam ytemestan geare þæs endecades synt
eahtatyne <foreign>epacte</foreign>; forðon September & October habbað <foreign>lunam xxiii</foreign>,
Nouember & December habbað fif & twentig nihta ealdne monan &
Ianuarius/ hæfð seofon & <foreign>xx</foreign>, & Februarius eahta & twentig
& Martius seofon & <foreign>xx</foreign>, & Aprelis & Maius eahta & twentig,
& Iunius <foreign>xxx</foreign> on þam forman dæge, & Iulius on þam forman
dæge anre nihte ealdne, & Augustus twa nihta ealdne monan, &
September fif nihta ealdne monan.
 110.12. Forþan we doð ane ylde þam monan on Aprili &
Maio, forþan se mona þe byð on <foreign>kl Aprilis xxviii, & iiii N Aprelis
xxviiii, (11015) & iii N Aprelis xxx embolismi est</foreign> he ys þæs
<foreign>embolismus</foreign> mona.
 110.16. & se mona þe on <foreign>pridie N Aprelis</foreign> byð agunnen niwe
& byð geglenged eall oð <foreign>vi N Mai</foreign> nigon & twentig nihta eald, se
byð Aprelis; he byð witodlice þære Easterlican tide, & he byð
<foreign>quartadecima</foreign> on <foreign>xv kl Mai</foreign>, & buton þu þus dydest, þonne come þe
mycel gedwyld on þære Eastertide & on þæs monan ylde.
 110.22. Se mona þe onginð niwe on <foreign>v N Mai</foreign> & byð geendod
þrittig nihta eald on <foreign>kl Iunii</foreign>, he byð Maius mona.
 110.24. & se mona þe onginð niwe on <foreign>quarta N Iunii</foreign>, &
byð geendod <foreign>xxix</foreign> on <foreign>pridie kl Iulii</foreign>, he byð his mona.
 110.26. & se mona þe byð on <foreign>kl Iulii</foreign>, & byð
adwæsced oððe ateorod <foreign>iii kl Augusti</foreign> þrittig nihta eald, he byð
Iulius mona.
 110.28. Se soðlice þe on <foreign>pridie kl Augusti</foreign> byð niwe, he
witodlice healt his endebyrdnysse, & geendað <foreign>xxix</foreign> on <foreign>v kl Septembris</foreign>:
forþon byð niwe mona on <foreign>iiii kl September</foreign>, & on <foreign>iii kl luna
secunda</foreign>, & on pridie <foreign>kl luna iii</foreign>.
 112.3. On <foreign>kl Septembris</foreign>, na <foreign>quarta</foreign> æfter þam gerime, ac
<foreign>quinta</foreign>, for þæs monan oferhlype, <foreign>id est (1125) propter saltum</foreign>.
 112.6. <foreign>DE ANNO ET DIE ET NOCTE ET HORIS ET EIVS PARTIBVS</foreign>.
 112.8. Oft we habbað gehrepod ymbe þæs geares dagas, þe
getelwise witan nemniað on Lyden <foreign>solaris annus</foreign> & on Englisc þære
sunnan gear.
 112.10. <foreign>Lunaris annus</foreign> byð ælce geare, þæt ys þæs
monan ger, & <foreign>decennouenalis</foreign>, þæt ys, se circul þe swa ys genemned,
& <foreign>communis</foreign>, þæt ys gemæne ger.
 112.13. Hyt byð oðre hwile on þam oðrum geare, & oft on
þam þriddan, swa ic her onem wylle gesettan, þæt þam sleacan preoste
ne þince to mycel geswinc, þæt he undo his eagan herto.
 112.17. Forþon ys dæg gecweden, forþon þæt lyft byð
aliht þurh þære sunnan leoman, & heo totwæmð þære nihte
þystru mid hyre beorhtnysse.
 112.19. On twam wisum ys se dæg gecweden, <foreign>naturaliter et
uulgariter</foreign>, þæt ys gecyndelice & ceorlice.
 112.21. Þæt ys þæs dæges gecynd, þæt he hæbbe
feower & twentig tida fram þære sunnan upsprunge þæt he eft up
hyre leoman ætywe.
 112.23. <foreign>Vulgaris uel artificialis dies est</foreign>, þæt byð
ceorlisc dæg oððe cræftlic, fram þære sunnan anginne þæt
heo to setle ga, & eft cume mancynne to blisse.
 112.26. Se dæg þe hæfð feower & twentig tida, he
hæfð syx & hundnigontig <foreign>punctos</foreign>.
 112.28. Feower <foreign>puncti</foreign>, þæt synt prican, wyrcað ane tid on
þære sunnan ryne; & forþan ys se prica gecweden, forþan seo sunne
astihð pricmælum on þam dægmæle.
 112.31. Me ys neod þæt ic menge þæt Lyden amang þissum
Englisce.
 114.1. <foreign>Punctus a pungendo dicitur</foreign>.
 114.1. Forþan ys se prica gecweden, forþan he pingð oððe
pricað.
 114.2. Hawa, la cleric, hu seo sunne pricmælum stihð on þam
dægmæle; þonne miht þu gleawlice ascrutnian þas prican þe we ymbe
sprecað.
 114.5. Þæt ys se sticca on þam dægmæle ariht stent,
þonne miht ðu asmeagan hu gefædlice seo sunne gesihð on þam
dægmæle, eall swylce sum getyd wer sitte & sum meteruers mid his
feðere awrite.
 114.8. Syx & hundnigontig prican beoð on þam dæge, &
þa prican habbað <foreign>minuta</foreign> twa hund & feowertig.
 114.10. <foreign>Minutum</foreign> ys se teoðan dæl þære tide, & ys
gehaten <foreign>minutum</foreign> for þam lytlan fæce, & he ys læsse þonne sy
<foreign>momentum</foreign>.
 114.12. Rabanus cwyð þæt se dæg hæfð <foreign>partes</foreign>,
þæt synt dælas, & boceras beotlice habbað dælas: þæra
synd eahta, þæsðe hig gylpað gelome, & ymbe cyrtenlice sprecað.
 114.15. On þam dæge beoð þreohund dælas & syxtig.
 114.16. <foreign>Partes a partitione circuli zodiaci uocantur</foreign>: for
þære todælednysse dælas synt gecwedene, þe beoð on þam circule
þe ys <foreign>zodiacus</foreign> geciged, oððe <foreign>horoscopus</foreign>, oððe <foreign>sideralis</foreign>,
oððe <foreign>signifer</foreign> oððe <foreign>Mazaroth</foreign>.
 114.20. <foreign>Zodiacus</foreign> ys se circul genemned þe þa twelf tacna
geondscriðað; & <foreign>horoscopus</foreign>, he ys geciged for þæra tida ryne,
þe seo sunne þurhfærð þone circul; & <foreign>sideralis</foreign> he hatte,
forþan þa tunglan hine wundorlice geondfarað; & <foreign>Signifer</foreign> he ys
geclypod, forþan þa twelf tacna hine þurhsmugað; <foreign>Mazaroth</foreign> hatton þa
twelf tacna þe geondfarað þæne circul.
 114.26. Heræfter we wyllað þisne circul amearkian, þæt
se uplendiscea preost wite his naman & þara twelf tacna.
 114.28. Him mæg beon þe glædre his heorte, þe he sum
þing herof undergyte.
 114.30. Ðes circul stent on þrym hund dælum & fif &
syxtig, & ys on twelf todæled, þæt ys, on twelf tacnum.
 116.1. & seo sunne wunað on ælcum tacne þrittig daga
& tyn tida & healfe tid, swa hyt awriten ys on Lyden: <foreign>Sol moratur in
unoquoque signo tricenis diebus ac denis horis et dimidia</foreign>.
 116.4. Twelf siðon þrittig beoð þreo hundred & syxtig.
 116.5. On þam twelf siðon tyn tidum & twelf siðon
þære healfre tide beoð up asprungen fif dagas & syx tida.
 116.7. Of þissum syx tidum wihst an dæg binnan feower wintrum,
swa we hyt her amearcod habbað.
 116.9. Her ys <foreign>zodiacus</foreign> synewealt amearcod, & þæra twelf
tacna naman, & þærto hu fela dagas & hu fela tida seo sunne
wunað on ælcum tacne.
 116.12. Her wiðufan we geswutelodon þæt on þam dæge
wæron dælas: nu gecyðað we þæt on þam dæge beoð nigon
hund & syxtig <foreign>momenta</foreign>.
 116.14. <foreign>Momemtum</foreign> ys gewyss stow þære sunnan on heofenum.
 116.15. Þonne he byð feowertig siðon gegaderod, þonne
gefylleð he ane tid; & he ys gecweden for þæra tungla hwætnysse
<foreign>momentum</foreign>, þæt ys styrung, & on Lyden <foreign>a motu siderum</foreign>.
 116.19. Se dæg hæfð <foreign>ostenta</foreign> an þusend & feower
hundred & feowertig.
 116.20. <foreign>Ostentum</foreign> ys se syxteoðan dæl anre tide, & he
hæfð on him þreohund & syx & hundseofontig <foreign>atomos</foreign>.
 116.23. Se an dæg hæfð feower & twentig tida, & syx
& hundnigontig prican & <foreign>minuta</foreign> twa hundred & feowertig, &
þreohund dælas & syxtig, & <foreign>momenta</foreign> nigon hundred & syxtig,
& <foreign>ostenta</foreign> an þusend & feowertig & feower hundred, &
<foreign>atomos</foreign> fifhund þusend & feowertig þusend & an þusend &
feowertig & feower hundred.
 116.28. Ic wene, la uplendisca preost, þæt þu nyte hwæt
beo <foreign>atomos</foreign>, ac ic wylle þe þises wordes gescead gecyðan.
 116.31. <foreign>Tomos</foreign> on Grecisc on Lyden ys gereht <foreign>diuisio</foreign>, & on
Englisc todælednyss; & <foreign>atomos</foreign> on Grecisc on Lyden <foreign>indiuisio</foreign>,
þæt ys untodælednyss.
 118.1. Fif untodælednyssa hiw synt: an bið on lichaman,
oðer on þære sunnan, þridde on þam gebede, þæt ys on boclicum
cræfte.
 118.3. Se læsta dæl on þam stæfgefege ys <foreign>littera</foreign>.
 118.4. Þonne we sumne dæl todælað on þære spræce
oððe on þam gebede, þonne todælon we ærest þa syllabas, swylce
ic þus cweðe: <foreign>O Tite tute Tati tibi tanto tyranne tulisti</foreign>; &
syððan þæt stæfgefeg on þam stafum.
 118.8. Se stæf ne mæg beon todæled.
 118.10. Eac þes <foreign>atomos</foreign> byð on þam getele, swylce ic
cweðe þam preoste þas þing to bysne: þæt lice getæl hyt mæg
becuman to þam þusende, & gif hyt byð todæled hyt mæg cuman to
þære annysse, þæt hyt ne mæg nan man todælan.
 118.14. Swylce ic þis þe do to bisne: feower & syxtig, gif
hig beoð todæled, þonne byð se an dæl twa & <foreign>xxxtig</foreign>.
 118.16. Todæl þa twa & <foreign>xxxtig</foreign>, & se an dæl
byð/ syxtyne.
 118.17. Todæl þa syxtyne; þonne byð se an dæl eahta.
 118.18. Todæl þa eahta; þonne beoð þær feower to
lafe.
 118.19. Todæl þa feower, þonne beoð þær twa to lafe.
 118.20. Todæl þa twa; þonne byð an to lafe; þæt ys
untodallic.
 118.21. <foreign>Atomos</foreign> ys on ðære tide, þonne þu todælst
þæne dæg oððe þa tide þurh þa punctas þæt þu cymst to
swa lytlum þinge, þæt þu ne miht natoþæshwon hyt todælan, swa
ys seo brachwil on þæs mannes eagan; heo ys soðes <foreign>atomus</foreign> on þissum
cræfte.
 118.26. Nu we wyllað ymbe þa todælednysse wurdlian.
 118.27. Feowertyne todælednyssa synd on þam dæge, þa synd
þus genemde: <foreign>Atomos</foreign> ys þæt læste getæl, þæt rimcræftige
men oðerhwile hatað for his gehwætnysse <foreign>momentum</foreign>, oððe <foreign>punctum</foreign>,
forþan hyt ys swa lytel þæt man hyt ne mæg todælan.
 120.2. Oðer todælednyss hatte <foreign>momentum</foreign>; þridde <foreign>minutum</foreign>;
feorðe <foreign>punctus id est prica</foreign>, fifte <foreign>hora id est tid</foreign>, syxte <foreign>quadrans</foreign>
feorðling, seofoðe <foreign>dies</foreign> dæg, eahtoðe <foreign>ebdomada</foreign> wucu, nigoða
<foreign>mensis</foreign> monð, teoða <foreign>triformis uicissitudo</foreign> þryfeald gewrixl,endlyfta
<foreign>annus</foreign> gear, twelfta <foreign>etas</foreign>, þrytteoða <foreign>seculum</foreign>, feowerteoða <foreign>mundus</foreign>.
 120.8. Heræfter we wyllað þas þing mid sceortre race
oferyrnan.
 120.9. Fifhund & feower & syxtig <foreign>atomi</foreign> gewyrcað an
<foreign>momentum</foreign>; feower <foreign>momenta</foreign> gefyllað <foreign>minutum</foreign>, & twegen <foreign>minuta</foreign> &
healf gewyrcað anne prican, & feower prican gewyrceað ane tid on
þære sunnan ryne, & syx tida wyrcað anne fyrðling, & feower
fyrðlingas wyrcað anne dæg, & seofon dagas ane wucan.
 120.17. Seo wucu on Grecisc hatte <foreign>ebdomada</foreign> & on Lyden
<foreign>septimana</foreign>.
 120.18. Seofon daga ryne ys seo wucu, & feower wucan wyrcað
anne monð, & þry monðas wyrcað þryfeald gewrixlunge þæra
feower timan, þæt ys lengtenis & sumoris & hærfestis &
wintres, þæt heora ælc hæfð þry monðas.
 120.22. Þas feower timan gefyllað twelf monðas.
 120.23. & feower ger gewyrcað þæt <foreign>bissextimel</foreign> ger,
& fiftyne gear gewyrcað þone circul þe hatte <foreign>Indictionalem</foreign>;
þæt/ iunge preostas ne mihton næfre aredian, forþam þe hyt ys
uneaðe cuð þam ealdum witum.
 120.27. Nigontyne gear wyrcað þæne circul, þe wise witan
hatað <foreign>decennouenalem</foreign>.
 120.28. Eallswa eac nygontyne gear gefyllað þone circul þe
uðwitan hatað <foreign>lunarem</foreign>.
 122.1. Eahta & twentig gear gefyllað þæne circul þe ys
genemned <foreign>solaris</foreign>.
 122.3. <foreign>Aetas</foreign> man hæt ealne þisre worulde ryne.
 122.4. <foreign>Seculum</foreign> man hæt ealne þæne fæc fram frymðe
þisre worulde oð hyre ende, & <foreign>mundus</foreign> ys gehaten eall þæt ys
betweox heofenum & eorðan & on þære sæ.
 122.7. <foreign>De Sole</foreign>.
 122.8. Be þære sunnan cweðe we þus: ðonne heo up arist,
þonne wyrcð heo dæg; þonne heo nyðer byð astigen, þonne bringð
heo þa niht, swa sum wita be hyre gyddode: <foreign>Nam dies est sol super terras:
nox est sol sub terras</foreign>.
 122.12. Se dæg hæfð þreo todælednyssa: seo forme hatte
<foreign>mane</foreign>, þæt ys ærnemerigen, & seo oðer ys gecweden <foreign>meridies</foreign>,
& seo þridde ys geciged <foreign>suppremum</foreign>, þæt ys on æfen oððe seo
ytemeste tid.
 122.16. Nu be þære nihte uton sum þing her uparæran.
 122.16. Heo ys gesett manncynne to reste, & þæt þa
nytenu þe þæs dæges leoht ne magon geþolian, þæt hig on niht
heom mete gestrynon.
 122.19. Seo niht hafað seofon todælednyssa: <foreign>crepusculum</foreign> ys
seo forme, þæt ys æfengloma; oðer ys <foreign>uesperum</foreign>, þæt ys æfen
oððe hrepsung; þridde <foreign>conticinium</foreign>, þæt ys switima oððe
salnysse timan; feorðe <foreign>intempestiuum</foreign>, þæt ys midniht oððe
unworclic tima; fifte <foreign>gallicinium</foreign>, þæt ys hancred; þonne sceolon gode
munecas arisan & Gode singan; syxte <foreign>matutinum uel aurora</foreign>, þæt ys
dægred; þonne eac gewuniað þa syfre Godes þegnas mid mode &
stefne God to wurðian & <foreign>Benedictus Dominus</foreign> bliðelice upahebban; seo
seofoðe ys þære nihte todælednyss <foreign>diluculum</foreign> geciged, þæt ys
ærnemergen betwux dægrede & þære sunnan uppgange.
 124.5. Seo sunne æfre byð yrnende ymbe þas eorðan, &
eall swa leohte heo scinð under þære eorðan on middre nihte, swa heo
deð bufan eorðan on middæge.
 124.7. On þa healfe þe heo scinð þær byð dæg; &
on þa healfe þe heo ne scinð þær byð niht.
 124.9. Æfre byð on sumere sidan þære eorðan dæg,
& on sumere sidan niht.
 124.10. Se dæg from þissere worulde frymðe forestop þa
niht eall oð Cristes æriste; ac syððan He þa niht gewuldrode mid His
æriste, heo forestop þæne dæg.
 124.13. On þam dæge ys seo forme tid <foreign>prima</foreign> gehaten: on
þære sceolon gemearcode cnihtas geornlice to Gode clypian & þa syx
tida bliðelice wurðian mid sealmsange Godes lof upahebbende, swa se haliga
wer Ambrosius iu dagum cwæð: <foreign>Iam lucis orto sidere</foreign>.
 124.19. Nu we sceolon, cwæð se getyddosta biscop, biddan
þone godan leohtes ordfruman eaðmodlice swyðe, þæt He us gescylde on
dægðerlicum dædum wið hefigum synnum, þæt we ne gefremmon gylta
ænigne, ac þæt þonne se dæg gewit & seo niht onsihð to
werium mankynne syn we clæne beforan þæs ælmihtigan ansyne þurh
lichaman ures hæbbednysse, þæt we geearnion æt Criste sylfum ece
mede & Hine to herianne a butan ende.
 126.1. Hwæt, þa halgan underntid arcebiscopas mid gehadedum
þegnum kyrtenlice wynsumiað & þa æðelan munecas þære tide
lof mid kyrriole & engla lofsange gewurðiað.
 126.4. Hwæt, hig forwel oft þæt lof gelengað, þæt
hig þa syxtan tid wynsumlice geglengað, wilnigende mid þissum þeowdome
cuman to ecum freodome.
 126.7. BE ÐÆS MONÐES TIDVM.
 126.8. An ælpi monð æfter þære sunnan ryne hæfð
seofon hundred tida & twentig, & twa þusend & eahta hundred &
hundeahtatig prican, & <foreign>minuta</foreign> seofon þusend & twahund, &
<foreign>momenta</foreign> twentig þusend & eahta þusend & eahta hundred, &
<foreign>ostenta</foreign> þreo & feowertig þusenda & twa hundred, & <foreign>atomos</foreign>
anhund þusenda & hundteontig siðon syxtig þusenda.
 126.14. Þis sy gewurdlud vel gesprecen be anum monðe.
 126.15. BE ÐÆS GEARES TIDVM.
 126.16. <foreign>Annus solaris</foreign> hæfð þreohund daga & fif &
syxtig/, & twa & fiftig wucena, & twelf monðas.
 126.17. & soðlice þæt ger hæfð eahta þusend tida
& seofonhund tida & syx & syxtig, & fif & þrittig
þusend prican & an hundred & hundnigontig, & <foreign>minuta</foreign>
hundeahtatig þusend & seofon þusenda & syx hundred & syxtig,
& <foreign>momenta</foreign> þreohund þusenda & fiftig & syx hund &
feowertig, & <foreign>ostenta</foreign> fifhund þusend & fif & twentig þusend
& nigonhund & syxtig, & <foreign>atomos</foreign> anhund þusend & hundteontig
siðon tyn þusend & nigon siðon hundteontig þusend & þusend
siðon þusend & nigonhund þusenda & an & þrittig þusend
& syxtig.
 128.1. BE ÞÆRE SVNNAN.
 128.2. <foreign>Sol</foreign>, þæt ys sunne, ys gecweden forþon heo ana
scinð swyðust betwux eallum tunglum, & se mona ys <foreign>luna</foreign> uel <foreign>Lucina</foreign>
on Lyden geciged, swa se þeodwita Virgilius cwæð: <foreign>Casta, faue,
Lucina</foreign>.
 128.7. Þa steorran synt gecweden þurh heora stede, forðon hig
synd fæste on þære heofene.
 128.8. Þæt manega menn geseoð feallan of þære heofone
swylce hyt syn steorran hyt beoð spearcan of þam rodere þurh þæs
windes blæs, þe þænne swyðlice þe heannyssa þæs roderes
secð/ mid his þodenum.
 128.12. Þa steorran, þe man hæt <foreign>planete</foreign> on Lyden & on
Grecisc synd gecweden <foreign>apo tes planes, hoc est ab errore</foreign>; & oðre
hwile hig beoð on eastende þære heofone, swa sunne byð dæghwamlice;
& se mona gelome geondscrið þæne circul þe hatte <foreign>zodiacus</foreign>.
 128.17. Eall swa deð se steorra þe hatte <foreign>Veneris</foreign>, & eac
<foreign>Mercurius</foreign>: þæt ylce we cweðað be þam steorran þe hatte <foreign>Martis</foreign>,
& eac be þam þe ys <foreign>Iouis</foreign> geciged.
 128.19. <foreign>Saturnus</foreign> ys se yfemesta; he geyrnð his ryne binnan
þrittigum wintrum; & se oðer ys geciged <foreign>Faeton</foreign> oððe <foreign>Iouis</foreign>;
twelf wintrum he geyrnð his ryne: & se þridda, þe hatte <foreign>Vesper</foreign>
oððe <foreign>Martis</foreign>, he gefærð his ryne binnan twam wintrum.
 128.24. Seo sunne ys onmiddan þissum tacnum gesett, & heo
geyrnð hyre ryne binnan eahta & twentigum wintrum.
 128.26. Þæræfter on þam circule Lucifer uparist,
þæne sume uðwitan hatað <foreign>Candidum</foreign>.
 128.27. He yrnð nigon ger hys ryne: he ys <foreign>Veneris</foreign> gehaten: he
scinð ealra steorrena beorhtost.
 130.2. Mercurius yrnð twentig wintra his ryne.
 130.3. <foreign>Luna</foreign>, þæt ys mona: he geondscrið hys ryne binnan
nigontyne wintrum.
 130.5. Iu dagum Romani & eac Angli gehalgedon on þisra tungla
gemynde heora dagas; & þæne forman dæg hig heton Sunnandæg,
forþan heo ys ealra tungla wlitegost; & se dæg wæs ealra daga
fyrmest on heora dagum, & nu ys on urum timan, Gode lof, ealles.
 130.9. Þone oðerne dæg hig heton Monandæg, forþon he ys
beorhtost æfter þære sunnan.
 130.11. Ðæne þriddan <foreign>Marte</foreign> hig getealdon, & þone
feorðan <foreign>Mercurio</foreign>, & þone fiftan <foreign>Ioue</foreign>, & þone syxtan <foreign>Venere</foreign>
& þone seofeðan <foreign>Saturnus</foreign>.
 130.14. Hig wendon, ure yldran, þæt hig hæfdon gast of
þære sunnan, & lichaman of þam monan, & andgyt of <foreign>Mercurio</foreign>,
& of <foreign>Venere</foreign> lust, & blod of <foreign>Marte</foreign>, & gemetgunge of <foreign>Ioue</foreign> &
wætan of <foreign>Saturno</foreign>.
 130.17. Swylc wæs hwilon ealdra witan ungewitt: Gode lof
þæt iunge þæne dwolscipe forhicgað.
 130.20. Þæs Sunnandæges nama wæs of þære sunnan;
& þæs Monandæges of þam monan; & Tiwesdæges of <foreign>Marte,
Iouis</foreign> sunu, þæs scyndles; & Wodnesdæges of <foreign>Mercurio, Maia</foreign> sunu;
& þunresdæg of <foreign>Ioue, Saturnus</foreign> sunu; & Sæternesdæg of
<foreign>Saturno, Iouis</foreign> fæder.
 130.24. Ac se arwurða biscop Siluester þisra daga naman awende
on <foreign>feriam</foreign>; & cwæð þæt se Sunnandæg wære Godesdæg &
gecigde/ hyt þæne forman dæg; & þone Monandæg <foreign>feriam
secundam</foreign>, þæt byð se oðer restedæg; & ealle þa oðre he
genemde swa we hig on Lyden cigeað.
 132.1. An steorra ys genemned <foreign>cometa</foreign>.
 132.1. Þonne he ætywð, þonne getacnað he hungor oððe
cwealm oððe gefeoht oððe tostencednyss þæs eardes oððe
egeslice windas.
 132.4. Manega þing we mihton of þeodwitena gesetnysse herto
geicean; ac forþan þe we witon þæt þas þing þincað clericum
& uplendiscum preostum genoh mænigfealde, nu wille we ure spræce
awendan to þam iungum munecum þe heora cildhad habbað abisgod on
cræftigum bocum.
 132.9. Swylce ic of manegum feawa hrepige: hig habbað ascrutnod
Serium & Priscianum, & þurhsmogun Catus cwydas þæs calwan esnes,
& Bedan gesetnysse þæs arwurðan boceres.
 132.12. Nu þyrst heom þearle swyðe to þissum cræfte,
þæsðe we wenað.
 132.13. Nu we heora willan cunnon, we þenceað heom þæne
burnan to ætywanne, þe hig magon halwendne tige of drincan, & eac
oðrum fægere lare & lafe forlætan.
 132.17. We gesetton on þissum <foreign>enchiridion</foreign>, þæt ys
<foreign>manualis</foreign> on Lyden & handboc on Englisc, manega þing ymbe gerimcræft,
forþon we woldon þæt iunge men mihton þe leohtlicor þæt Lyden
ongitan & wið ealde preostas ymbe þas þing þe rumlicor sprecan,
& we woldon þæt þas word heom wurdon cuðe, forþon hig synd mid
myclum geswince mancynne geswutelode.
 132.24. Heræfter we þencað iunge mynstermen to gegretanne
& mid twyfealdum este gefrefrian, þæt synt mid þam Easterlicum
gerenum, & mid eallum þam þingum þe behefuste synt þærto to
witanne ægðer ge on circulum ge on twelf bredun, þe þa þeodwitan
þærto amearcodon.
 132.29. We byddað þa boceras & þa getydde weras, þe
þas þing fulfremedlice cunnon, þæt heom hefelice ne þincen þas
þing þe we medomlice iungum cnihtum gesettað & sendað.
 132.32. We habbað on gastlicum gewritum oft gehyred, þæt us
ys beboden þæt we lufian urne Drihten, & ure nextan swa swa us sylfe;
forþon we doð þas þing & na for ydelum gylpe.
 134.6. <foreign>INCIPIT TERTIA PARS</foreign>.
 134.7. <foreign>Pasca</foreign> ys Ebreisc nama, & he getacnað oferfæreld.
 134.8. God ælmightig ferde on Egiptena lande hi sleande &
alysende Israela bearn.
 134.9. Hyt ys gerædd þæt Moyses lærde þæt folc
þurh Godes bebod, & þus wordum mælde: þes monð ys se forma
monð on þæs geares monðum.
 134.12. On þam teoðan dæge þisses monðes, nime
æghwylc hiwræden of ælcum huse an lamb, & gif þær beon læs
manna þonne þæt lamb mæge fretan, þonne nyme he hys neahgebur, þe
him gehendost sy, þæt he mæge þæt lamb clænlice fretan.
 134.16. Hyt sceal beon hwites hiwes oððe butan womme hecyn,
& anes geares eald.
 134.17. Æfter þam ylcan gewunan, nymað þæt hecyn, &
healdað hyt þæt se mona beo feowertyne nihta eald, & offrige hyt
syððan eall seo menio Israela bearna on æfen, & nimon of þam
blode, & do on ægðrum gedyrum & on þam oferslege, þær hig
þæt lamb inne eton: & on þære nihte eton hig þæt flæsc,
& þæt beo gebræd on fyre: & eton hig þeorfne hlaf mid grenum
lactucum.
 134.24. Ne ete ge hreaw þæt lamb, ne gesoden on wætere, ac
on fyre gebræd; þæt heafod mid þam fotum & þæt inneweard
forswelgað, & ne tobrece ge nan ban, & ne belæfe þær nan
þing oð ærnemerigen.
 134.28. Gif þær hwæt beo to lafe, þæt ge
forbærnon.
 134.28. Ete ge þus þæt lamb: ymbgyrdað eowre lendena,
& habbað eowre scos on eowrum fotum, & stafas on eowrum handum; &
etað ofestlice: <foreign>est enim Phase, id est transitus, Domini</foreign>: hyt ys witodlice
Godes færeld.
 136.4. Nu we þas þing habbað sceortlice gebreued æfter
þære ealdan ægesetnysse, hyt ys mycel þearf þæt we hig smealice
apinsion æfter þam dihte, þe þa fulfremede trahtneras þurh þæs
Halgan Gastes gife hyt asmeadon.
 136.8. Vton nu, la arwurðan gebroðro, us gegearwian þis lamb
to etanne.
 136.9. We synt Abrahames bearn, & eac Israeles, his sunu sunu,
bearn we synt getealde.
 136.10. Israel ys gereht on Lyden <foreign>uidens Deum</foreign>, & on Englisc
God geseonde.
 136.12. Þæt gewrit cwyð þæt man sceal witan mid fullum
gesceade hwær beo þæt angin þæs forman monðes, þæt ys on
Lyden <foreign>prima incensio lune Pascalis</foreign>.
 136.14. Ælc preost sceal witan þæt æfter <foreign>viii id
Martius</foreign>, locahwær beo se mona niwe, þæt he gebyrað to þære
Easterlican tide; & þæt he mot understandan mid deoplicum mode,
þæt he gyme æfter <foreign>xii kl Aprelis</foreign> hwær beo se mona feowertyne nihta
eald, & wite eac þæt he byð þæt gemære þæs termenes
Pasche.
 136.20. Gyf he byð on Sunnandæg <foreign>luna xiiii</foreign>, þænne
anbydie we þæt se oðer Sunnandæg cymð; gif he byð on
þunresdæg, þonne do we þæt ylce.
 136.23. Se Easterlica freolsdæg ne mæg næfre beon ær
<foreign>xima kl Aprelis</foreign>, ne lator þonne <foreign>vii kl Mai</foreign>.
 136.25. Ðæs forman monðes angin ys to witanne fram <foreign>viii id
Martii</foreign> oð <foreign>nonas Aprelis</foreign>, & se <foreign>terminus</foreign>, þæt ys <foreign>xiiii. luna</foreign>,
ys to ascrutnianne fram <foreign>xii kl Aprelis</foreign>, þæt ys, fram þære emnihte,
þe on Lyden <foreign>equinoctium</foreign> genemned ys.
 136.29. Heo ys <foreign>uernale</foreign> gehaten, þæt ys seo lengtenlice
emniht.
 136.30. Se Easterlica freolsdæg ys to secanne fram <foreign>xi kl
Aprelis</foreign> eall oð <foreign>vii kl Mai</foreign>.
 138.1. Þæs Easterlican dæges mona, he ne mæg beon
læssa, þæt ys geongra, þonne <foreign>xv</foreign>, ne yldra þonne <foreign>xxi</foreign>.
 138.3. Ðas feower þing synt preostum to witanne, forþon þes
weg ys kynelic, & he nys na wyrðe þæt man fram him gecyrre naðer
ne on þa wynstran healfe ne on þa swyðran.
 138.7. Iudagum se wurðfulla biscop Theophilus, Alexandrige
mægðe, wrat ænne pistol, & asende hine þam yldran Theodosio
casere, þus cweðende.
 138.10. Hyt gedafenað, la wynsuma hlaford, gif <foreign>quartadecima
luna</foreign>, þæt ys se <foreign>terminus</foreign>, byð on Sunnandæg, þæt we anbidion
mid þam Easterlican dæge þæt se oðer Sunnandæg cume eallum
Cristenum folce to blisse, swa hyt getimað on þam eahtoðan geare, þonne
se termen byð: <foreign>quattuordene cubant in quadris</foreign>.
 138.17. Seo ræding cwyð þæt we sceolon niman þæt
lamb þonne se mona beo tyn nihta eald, & na þænne his leoht beo
ærest on weaxunge oððe up asprungen, ac þonne he beo full & his
leoma ealne middaneard oferscine.
 138.20. Þæs lambes flæsc we ne sceolon etan ofereall, ac on
anum huse, þæt ys on cyrican we sceolon ures Drihtnes lichaman & blod
mid myclum geleafan abyrgan.
 138.23. Þa þe butan geleafan þærto gað, hig ne
þicgeað þæs lambes flæsc, þe soð Crist ys, ac þæs dracan,
þe wæs geseald þam blacan folce to mete, þæt ys þam synfullum.
 138.27. Hyt cwyð þæt man sceal don þæt ylce ymbe
þæt tyccen.
 138.28. Se ðe hine sylfne þurh Godes mihta geclænsað, he
ytt þæs lambes flæsc; & þam synfullum byð þæt tyccen
ofslagen to þicgeanne, & gif he fullice gecyrð, on þam oðrum
monðe he mæg wyrcan Cristes Eastron & etan, swa se apostol cwyð,
<foreign>azima</foreign>, þæt ys þeorfhlaf, mid syfernysse & soðfæstnysse.
 138.33. La mynsterman, wylt þu witan hwæt þis tacnað?
 140.1. Sprec þæt soð sy & syfre beo & þæt þe
fremige, þonne ytst ðu <foreign>azima</foreign>, þæt ys hwit hlaf þære sifernysse
& þære soðfæstnysse.
 140.4. Ne wanda þu for þam welian þe ma þe for þam
wreccan; þeah he sy rice, þeah he sy æðelboren, gif he agylte, þrea
hine; þonne ytst ðu þine Eastrun mid grenum lactucum mid biternysse.
 140.7. Þæt wat eall ceorlisc folc þæt grene lactucas
beoð bitere, swa synt þa rican men to þreagenne.
 140.9. We sceolon etan þæs lambes heafod & his fet &
þa smalan þearmas; þæt ys þæt we sceolon gelyfan þæt God
ælmihtig wæs aa & ys & æfre byð; swa Iohannes cwyð: <foreign>In
principio erat Verbum, et Verbum erat apud Deum, et Deus erat Verbum</foreign>.
 140.13. Heræfter uton don, swa us beboden ys: ymbgyrde we ure
lendena mid clænnysse, & beon ure fet gesceode mid þære sybbe
bodunge, & ure stafas syn on urum handum to sleanne þa wyrmas, & eac
þa næddran, gif hig wyð us wyllað winnan oððe us derian.
 140.18. Hwæt synt þa wyrmas buton lyðre men &
geflitgeorne & Godes fynd & heora agenra sawla forwyrd?
 140.20. Hwæt seo ræding cwyð wel gehende þam ende, hyt ys
to gymanne: <foreign>Comedetis festinantes</foreign>.
 140.22. Heo lærð þæt we efstende eton.
 140.22. Vndergytað ge iunge & eac ealde þæt eow myngað
þis gewrit cweðende <foreign>festinantes</foreign>, þæt ys fefstende.
 140.24. Efstende we sceolon etan ure Easterlican blisse &
ofstlice we sceolon, & eac caflice, Godes bebodu healdan & gefyllan.
 140.26. We witon þæt we magon & moton todæg wel don; ac
we nyton hwæðer we moton to morgen.
 140.28. Forþon we sceolon efestan þas Easterlican þing to
asmeagenne & to gehealdanne, þæt we magon cuman to þam Easterlican
dæge þe aa byð mid fullum glædscipe & wynsumnysse & ecere
blisse.
 142.1. Her us ys geboden, þæt we eton lactucas & þy
syngrene & <foreign>azimos panes</foreign>, þæt synt þeorfe hlafas.
 142.2. Se ytt þeorfne hlaf, þe rihte weorc begæð butan
idelum gylpe, & mildheorte beboda deð butan þære synne
gemengednysse.
 142.5. Þeos foresprecene ræding cwyð: <foreign>Non comedetis ex eo
crudum quid nec coctum aqua</foreign>: Ne ete ge nan þing hreaw of him, þæt ys of
þam lambe, ne gesoden on wætere.
 142.8. Ælc þæra þe wyle þa Easterlican blisse
mærsian, ne sceal he naðer ne þæs lambes flæsc hreaw etan ne
gesoden, ac gebræd; þæt ys þæt he ne sceal þurh menniscnysse
wisdom þurhscriðan þa halgan flæscennysse ures Drihtnes, ne on Him
gelyfan, swylce He sy anfeald man, buton His godcundnysse; ac we sceolon
gelyfan þæt He ys soð man & soðlice soð God on þære
þrynnysse, þæt ys <foreign>Pater et Filius et Spiritus Sanctus</foreign>.
 142.16. Se Fæder & se Sunu & se Halga Gast ys an God on
ecre þrynnysse & on soðre Annysse.
 142.18. Nu we habbað medomlice þas þing gehrepod, hyt
þingð us gefædlic þing þæt we rumlicor þas gerenu atrahtnion.
 142.20. Ærest man asmeað þæs huses stede, & eac man
þæt timber beheawð, & þa syllan fægere gefegð & þa
beamas gelegð & þa ræftras to þære fyrste gefæstnað &
mid cantlum underwriðað, & syððan þæt hus wynsumlice
gefrætwað.
 142.24. Þas þing we cweðað ymbe þære Easterlican tide,
þe we þencað mid soðre race geglengan.
 142.26. Hwæt, seo clæne beo forwel oft wide & side
fægere blosman gegret swa lange, þæt hyre þa ruwan þeoh wurðað
swyðe gehefegode; & hig grimme windas gemetað & þa wreccan
geswencað, þæt heo earfoðlice cyððe, gegrapað.
 144.1. Syððan heo dollice hyre cynesetl gestihð, heo wyrð
glædlice on hyre heortan tobæd, þæt heo ne murnð leoflic leoð to
drymanne.
 144.4. Swa gedafenað esnum þam orpedan, þonne he god weorc
ongynð, þæt he þæt geornlice beswynce, þeah hine deofol mid his
lymum wylle gedreccan, & mid barspere beotige to ofsticianne.
 144.7. Selust huru þinga, la broðer min, ys to witanne, swa we
herbufan gepricodon, hwær se forman monð cume to mankynne, & æfter
þære emnihte þæt þu gyme mid gleawscipe þæs monan ylde &
þære þriddan wucan on þam monðe & þæs Sunnandæges
æfter feowertynum nihtum ealdum monan, & þæt se mona ne beo on
Easterdæg na geongra þonne fiftyne niht, ne yldra þonne an &
twentig.
 144.14. Theophilus hæfð gesett þæt on <foreign>xiiii lunam</foreign>
wæs se Hælend belæwed, & on <foreign>xv luna</foreign> ahangen, & þy
þryddan dæge He aras of deaðe.
 144.18. Heræfter synt amearkode þa feower gesceadwisnyssa ymbe
þæne forman monoð, & ymbe þæne termen, þæt ys <foreign>luna xiiii</foreign>
& ymbe þæne Easterdæg, & þæs dæges monan.
 144.21. On Easterdæg ne mæg se mona beon iungra þonne <foreign>xi</foreign>
ne yldra þonne <foreign>xxi</foreign>.
 144.21. Gyf hwylc man hyt on oðer wisan gedeð, he fleardað to
gewisse.
 144.22. Se mona on <foreign>Septuagessima</foreign> ne mæg beon læssa þonne
endlufon nihta eald, ne mara þonne seofontyne nihta eald.
 144.24. Se mona on lengtene ne mæg beon iungra þonne þreora
nihta eald, ne yldra þonne nigon nihta.
 144.25. Se mona on Easterdæg ne mæg beon iungra þonne
fiftyne nihta, ne yldra þonne an & <foreign>xxtig</foreign>.
 144.27. Se mona on Gangdagum ne mæg beon iungra þonne an &
twentig, ne yldra þonne nigon & <foreign>xxtig</foreign>.
 144.29. Se mona on Pentecosten ne mæg beon iungra þonne fif
nihta, ne yldra þonne endlufon.
 144.30. Easterdæg ne mæg beon næfre ær <foreign>xi kl Aprelis</foreign>,
ne æfter <foreign>vii kl Mai</foreign>.
 144.32. Gangdagas ne magon næfre beon ær <foreign>v kl Mai</foreign>, ne
æfter <foreign>ii pridie kl Iunii</foreign>, Pentecosten ne mæg beon ær <foreign>vi id Mai</foreign>, ne
æfter <foreign>idus Iunii</foreign>.
 146.1. <foreign>Septuagessima</foreign> ne mæg beon ær <foreign>xv kl Februarii</foreign>, ne
æfter <foreign>ix kl Martius</foreign>.
 146.3. Lengten ne mæg beon ær <foreign>v id Februarii</foreign>, ne lator
þonne <foreign>ii id Martii</foreign>.
 146.5. Her we amearkyað þæs monan circul þe fehð on
þam seofonteoðan geare on, & geendað on þam <foreign>xvi</foreign>.
 146.7. <foreign>A vii id Ian terminus lxx querendus est per lunam xmam</foreign>;
Fram <foreign>vii id Ianuarii</foreign> ys to secanne <foreign>terminus Septuagessime</foreign> þurh <foreign>x</foreign>
nihta/ ealdne monan.
 146.11. <foreign>A v kl Febr xl terminus querendus est per lunam ii</foreign>; Fram
<foreign>v kl Februarii</foreign> lengtenes <foreign>terminus</foreign> ys to secanne þurh twegra nihta ealdne
monan.
 146.16. <foreign>A v id Mart terminus Pascalis querendus est per lunam
quartam decimam</foreign>; Fram <foreign>v id Martii</foreign> ys to secanne <foreign>terminus Pasce</foreign> þurh
feowertyne nihta ealdne monan.
 146.21. <foreign>A xvii kl Mai terminus Rogationum querendus est per lunam
xv</foreign>; Fram <foreign>xvii kl Mai</foreign> ys to secanne Gangdaga termen þurh þæs monan
ylde, þe sceal beon twentig nihta eald.
 146.27. La orpeda cleric, gif þu wylle witan þa <foreign>terminos</foreign>,
þe we ymbe spræcon, wite hwylc ger hyt sy þæs monan circules
þæt man hæt <foreign>lunaris</foreign>; & þonne þu þæt wite, þonne tell
þu swa fela daga <foreign>a vii id Ianuarii</foreign> swa þær gewriten synt, swylce ic
þus cweðe: þæs forman geares, þæt ys <foreign>xus viius</foreign>, tel syx &
twentig fram <foreign>vii id Ian</foreign>.
 146.33. Þæt we be þissum cweðað, undergytað be eallum
þam oðrum terminum.
 146.35. Þonne þu cymst to <foreign>kl Februarii</foreign>, þonne byð
þær se <foreign>terminus</foreign>.
 146.37. Ymbe þæne circul þe ys genemned <foreign>Paschalis</foreign>,
oððe on Grecisc <foreign>enneakedekerida</foreign>, oððe on Lyden <foreign>decennouennalis</foreign>, we
beotedon ymbe to sprecanne.
 146.39. Nu gelustfullað us þam preostum hyt to gekyðanne hwig
he sy <foreign>Pascalis</foreign> geciged.
 148.2. He ys <foreign>Pascalis</foreign> geciged, forþon he ætywð ælce
geare þære Easterlican tide monð, & on Lyden he ys geciged on þrym
awemmedum dælum, þæsðe boceras secgað, þæt ys of <foreign>decem &
nouem & annalis</foreign>.
 148.5. Ðes circul ys todæled on twa, þæt ys on <foreign>ocdoade
& endekade</foreign> on Grecisc, & on Lyden he ys todæled <foreign>in octo et
undecim</foreign>, þæt ys on Englisc on eahta & endlufon.
 148.8. On þam eahta gearum beoð þreo gear <foreign>embolismi</foreign>, &
fif <foreign>communes</foreign>.
 148.10. Þas þing we geswutelodon on þam oðrum dæle
þisses weorces, & gyt we hig willað hrepian.
 148.11. Þa endlufon gear habbað feower <foreign>embolismus</foreign> &
seofon <foreign>communes</foreign>, swa we wyllað þas þing openlice geswutelian þonne we
heræfter þone circul amearkyað.
 148.15. Ic hate gewitan fram me þa meremen, þe synt sirene
geciged, & eac þa <foreign>Castalidas nymphas</foreign>, þæt synt dunylfa, þa þe
wunedon on Elicona þære dune; & ic wylle þæt <foreign>mater solis, mater
Apollonis & Diane, Latona</foreign> þære sunnan moder & Apollonis &
Diane, fram me gewiten, þe Delo akende, þæsðe ealde swæmas
gecyddon; & ic hopige þæt cherubin se mæra ætwesan wylle, &
of þam upplican weofode mid his gyldenan tange þære gledan spearcan to
minre tungan gebringan, & þæs dumbes muðes æddran æthrinan,
þæt ic forþam mæge <foreign>argute arguto meditamine fari</foreign>, þæt ys
þæt ic mæge gleawlice mid gleawre smeagunge þisne circul on Englisc
awendan.
 150.1. <foreign>Oratio Patris Byrhtferði</foreign>.
 150.2. <foreign>Spritus alme ueni. sine te non diceris umquam; Munera da
lingue, qui das in munere linguas</foreign>; Cum nu, Halig Gast; butan þe ne bist
þu gewurðod; Gyf þine gyfe þære tungan, þe þu gyfst gyfe on
gereorde.
 150.6. Nu we habbað þæne Easterlican circul rihtlice
amearcod, & þa gerena þe him to gebyriað be dæle onem him awriten,
nu gerist hyt to swutelianne mid ealre heortan meagolnysse hwanon he com &
hwa hine gesette.
 150.12. We witon geare þæt þær næs æt ne gediht ne
Virgilius gesetnyss, ne þæs wurðfullan Platonis fandung, oððe
Socratis, his lareowes, smeagung.
 150.14. Ac we prutlice gecyðað uplendiscum preostum þæt we
be þissum circule gerædd habbað.
 150.17. An abbod wæs on Egipta lande, fullfremed on Godes
gesihðe, Pacomuis genemned on naman gefege.
 150.18. He abæd æt þam mihtigan Drihtne mid eallum his
munucheape, þæt he him mildelice gecydde, hwær hyt rihtlicost wære
þæt man þa Easterlican tide mid Godes rihte, þæne Pascan, healdan
sceolde.
 150.22. Him sona of heofena mihte com unasecgendlic myrhð, engla
sum, mid blisse, se þas word geypte, & þæne abbod gegladode, &
þas uers him mid gyldenum stafum awritene on þam handum betæhte, þe
þus wæron on his spræce gedihte: <foreign>None Aprilis norunt quinos</foreign> eall to
þam ende.
 150.30. Nu we hig willað mid trahtnunge her geglengan, &
rihtlice heora gerena kyrtenum preostum gecyðan.
 150.31. <foreign>None (1521) Aprilis</foreign>.
 152.1. <foreign>None</foreign> sceal habban diptongon, þæt ys twyfeald
stæfgefeg, þæsðe boceras secgað.
 152.2. <foreign>Aprilis quasi aperilis dicitur</foreign>.
 152.3. Aprilis ys gecweden swylce he sy openere.
 152.4. On his timan beoð geopenade tryw to blowanne & wyrta
to weaxanne.
 152.5. Þæs forman geares circul on þam nigontyne gearum ys
<foreign>None Aprilis</foreign> genemned, & þy geare byð se mona þy dæges
feowertyne nihta eald, & eallswa he byð on ælc þæra uersa
anginne, þe benyðan þam forman uerse stant.
 152.9. Healfe þa uers gebyriað to þam termene, þæt ys to
þam <foreign>lunam quartam decimam</foreign>, & healfe þæt man findan mæge hwylce
dæge seo mearke, þæt ys se terminus, ga on tun.
 152.12. Þegnas & ceorlas habbað landmearke; hu mycele ma
gerist hyt þæt seo tid hæbbe mearke hwænne heo tosige kyningum &
Cristenum folce to wurðfulre blisse.
 152.15. <foreign>None Aprilis luna xiiii. Norunt, id est, habent, quinque
regulares</foreign>.
 152.16. On nonas Aprilis wæs se termen, & þy geare
wæron fif <foreign>regulares</foreign> & twegen <foreign>concurrentes</foreign>.
 152.18. Doð þas twegen to fifum; þonne beoð þær
seofon, þa getacniað þæt on Saternesdæg wæs se terminus on þam
forman geare <foreign>cycli Decennouennalis</foreign>.
 152.22. Æfter þissum uersum byð þes: <foreign>Octone kalende,
assim depromunt</foreign>.
 152.24. <foreign>Octaua kl Aprilis</foreign> byð <foreign>luna xiiii</foreign>, & þy geare
byð <foreign>as</foreign>, þæt ys an rihting.
 152.25. Doð to þam anum þa <foreign>concurrentes</foreign>, þaþe wæron
feower.
 152.26. Þæt beoð fife.
 152.26. Þa openlice getacniað þæt þy geare wæs se
termen on þunresdæg.
 152.28. Eall þæt we habbað be þissum twam gearum gesæd,
undergitað hyt be eallum þam oðrum.
 152.29. Nimað þas awritenan <foreign>regulares</foreign> & þa
<foreign>concurrentes</foreign>, doð togædere ælce geare, & syððan hig beoð
gesamnode, todælað hig þurh seofon.
 154.2. Gif þær beoð seofon ealra, þonne getacniað hig
þæt se termen byð on Sæternesdæg; gif þær beoð ma, doð
þa seofon aweg: þæt getæl geswutelað, þe þær.
 154.6. Scyte fingres anginne.
 154.6. & on þam oðrum lyðe <foreign>v id</foreign>, & on þam
þriddan <foreign>iiii id</foreign>, & on þam feorðan <foreign>iii id</foreign>, & syððan læt
gan þæt getæl, swa we nu cwædon, þæt þu cume to þæs
læstan fingres nægle; þonne byð þær <foreign>viiii kl Aprilis</foreign>.
 154.10. Nim þonne <foreign>viii</foreign>, & sete hine on þam forman lyðe
þæs þuman; þonne hæfst ðu þær þæs geares termen, swa
þu ær hæfdest þæne forman.
 154.13. Be þam oðrum do þus.
 154.14. Ic wylle, la rædere, þæt þu ne forgyte þæt
ic þe nu secge, ac gemun ðu mid ecum gemynde.
 154.15. Þonne þu þa <foreign>terminos</foreign> aginne to secanne, foh sona on
<foreign>iiii non Aprilis</foreign>, & æfter <foreign>id</foreign> foh on <foreign>xvii kl Aprilis</foreign>, þæt þu
cume to þam termene, þe þu þænne onginst to witanne.
 154.18. & gif <foreign>terminus</foreign> geyrnð on nonas oððe on <foreign>id</foreign>
oððe on <foreign>kl</foreign>, gif he becymð on <foreign>xii</foreign> oððe on <foreign>xi</foreign> oððe on <foreign>x</foreign>
wite þu to soðe þæt se byð on Martio.
 154.21. Gif he becymð on <foreign>xiii</foreign> oððe on <foreign>xiiii</foreign> oððe on
<foreign>xv</foreign>, forþam þas dagas beoð on Martio ær emnihte, wend þe þonne to
Aprili.
 154.23. Þas þing gelimpað þriwa on þam circule, þæt
ys on þam eahtoðan geare, on <foreign>xiiii kl Mai</foreign>, & on þam endlyftan
geare, on <foreign>xvii kl Mai</foreign>, & on þam nigonteoðan geare, þæt ys on
<foreign>xv kl Mai</foreign>, swa Godes engel to Pacomio cwæð: <foreign>Guindene constant, tribus
adepte</foreign>.
 154.29. Nu we wyllað eft fullum mode her gecyðan, hu oft se
Easterlica monð onginð on Martio: ærest on þam oðrum geare, þonne
se termen byð on <foreign>viii kl Aprilis</foreign>, & on þam fiftan, þonne se termen
byð on <foreign>xi kl Aprilis</foreign>, & on þam seofoðan geare, þonne se termen
byð on <foreign>iii kl Aprilis</foreign>, & eft on þam teoðan geare, þonne se termen
byð on <foreign>vi kl Aprilis</foreign>, & eft on þam þrytteoðan, þonne se termen
byð on <foreign>ix kl Aprilis</foreign>, & eft on þam syxteoðan geare, þonne se
termen byð on <foreign>xii kl</foreign>, & eft on þam eahtateoðan geare, þonne se
termen byð on <foreign>quarta kl Aprilis</foreign>.
 156.9. Þas seofon <foreign>termini</foreign> beoð on Martio, & twelf beoð
on Aprili.
 156.11. Gyf þu wylle witan mid gesceadum gerade hwær beo
<foreign>initium</foreign>, þæt ys <foreign>principium</foreign> angin, þæs forman monðes þe
gebyrige to þære Easterlican tide, wite ærest hu fela <foreign>epacte</foreign> beon,
& hu eald se mona beo on <foreign>kl Ianuarii</foreign>.
 156.15. & locahu eald se mona beo þy dæge, swa fela daga
tell þu fram Martius monðes ende upweard, & þonne gemetst ðu butan
facne þæs monðes angin.
 156.17. Nu togeare, þa Brihtferð writere þis awrat, synd
feowertyne epactas, & Ianuarius hæfð nigon rihtinga; þæt beoð
þreo & twentig.
 156.20. Rim, la wynsuma preost, swa fela daga upweard fram <foreign>pridie
kl Aprilis</foreign>, & ic þe secge to gewissum, þonne þu cymst tellende to
<foreign>vii id Martii</foreign>, þonne gemetst ðu þær <foreign>lunam primam</foreign>.
 156.24. On þrim gearum ne mæg þes gleawscipe standan,
þæt ys on þam ytemestan <foreign>embolismo</foreign> on þam eahtoðan geare, and on
þam forman <foreign>embolismo</foreign> on þam endlyftan geare, & on þam ytemestan
<foreign>embolismo</foreign>, on þam nigonteoðan geare.
 156.28. Gif þe lyste þas þing witan mid gewisse, þonne
ræd þu mid gerade þone <foreign>v</foreign> & hundeahtogoðan cwyde on Rabanum.
 156.31. Ða gleawe sægengan wel hig understandað þæt
eorðlice lichaman beoð fulran on weaxendum monan þonne on wanigendum.
 158.1. Eac þa treowa þe beoð aheawene on fullum monan beoð
heardran wið wyrmætan & langferran þonne þaþe beoð on niwum
monan aheawene.
 158.4. Seo sæ & se mona geþwærlæcað heom
betweonan.
 158.5. Æfre hig beoð geferan on wæxende & on wanunge;
& swa swa se mona dæghwamlice feower prican lator arist þonne he dyde
on þam oðrum dæge, swa eac seo sæ symle feower prican oððe fif
lator flowð.
 158.9. Ðonne se mona up arist, þonne onginð seo sæ to
flowanne.
 158.10. Grecas hateð <foreign>malina</foreign> sæflod þonne hyt wixst, &
<foreign>ledon</foreign> þonne hyt wanað; & Beda cwyð, gumena se getiddusta on
Angelcynne, þæt <foreign>malina</foreign> onginð fif dagum ær þam niwan monan, &
eallswa ær þam fullan monan; & <foreign>ledon</foreign>, þæt ys wanung, onginð
on fif nihta ealdum monan, & ægðer þisra nama wyrceað twa gewrixla
binnan þrittigum nihtum.
 158.17. Wel oft eac grammaticeras & rimcræftige þegnas hig
geþwærlæcað.
 158.18. Ða boceras synt <foreign>scribe</foreign> geciged on Lyden: hig gymað to
gebeotes þæra fif stafa, þe synd <foreign>uocales</foreign> geciged.
 158.20. & þær ongen þa rimcræftige men wyrcað heom
fægerne circul of þam fif stafum, & fram Ianuario betæcað æfre
þry dagas anum stæfe.
 158.22. Þonne getimað hyt þæt hig wrixliað twia on anum
monðe & on þam circule fiftyne niht hig onfoð on þære nextan
<foreign>lunan/</foreign>, & on þrittig hig geendiað; & þæra geara getæl
hæfð seo <foreign>tabule</foreign> þe we amearkian willað ægðer ge bufan ge
beneoðan.
 160.2. Hawa þu, estfulla preost, hwylc þisra stafa beo on
dæg oððe hwylc fæcc, & sec þæt ylce heron ægðer ge on
þa wynstran healfe ge on þa swyðran.
 160.4. Warna þe þonne se <foreign>embolismus</foreign> beo, forþon þænne
þry monðas sceolon habban þrittig nihta ealdne monan, swa ic þe wille
nu þis don to wynsumere bysne.
 160.7. Hawa her beneoðan, hwæt ic sette.
 160.9. Ðys ys þæt eahtoðe gear on þam circule <foreign>None
Aprilis</foreign>, & Ianuarius hæfð <foreign>lunam xxvi</foreign> on <foreign>kl</foreign>, & he byð on
<foreign>viii id i</foreign>, & he geendað <foreign>xxix</foreign> on <foreign>iii nonas Februarii</foreign>, & he byð
februarii.
 160.12. Þænne fehð <foreign>luna Martii</foreign> on <foreign>ii non Februarii</foreign> &
geendað <foreign>xxx</foreign> on <foreign>ii non Aprilis</foreign>.
 160.13. Se byð <foreign>embolismus</foreign>, & he ne gebyrað naðor ne to
Martio ne to Aprili, ac he byð <foreign>embolismus</foreign> geciged.
 160.15. Gif se <foreign>bissextus</foreign> byð on geare, & Ianuarius
hæfð þrittig nihta ealdne monan, & se <foreign>embolismus</foreign> byð æfter
þam monðe oððe wiðinnan, oððe on Decembri, swa hyt oft getimað,
& se <foreign>bissextus</foreign> byð þy geare, þænne getimað hyt þæt þry
monðas beoð togædere <foreign>lunam tricessimam</foreign>.
 160.21. Þeos <foreign>tabule</foreign> hæfð Adames naman, & he getacnað
mycele þing, & eac he hæfð feower stafas; þa synt, <foreign>d. e. u. s</foreign>.
 160.23. Ðisra stafa tacna we wyllað on rumran fæce
geswutelian.
 160.25. Gelome we habbað gehrepod ymbe þæs monan ryne, &
we wenað þæt we gegremion iunge men mid swylcum þingum.
 160.27. Nu wylle we heom her amearkian eall gewiss ymbe his ryne.
 160.28. Anre nihte eald monan scynð feower prican, ac we wyllað
secgan to soðe fif prican æfter Bedan gesetnysse.
 162.2. Gyf þu wilt witan hu lange he scine þonne he byð
twegra nihta eald, þonne do þu twia feower togædere; þæt beoð
ehta.
 162.4. Todæl þa eahta þurh fif, forðon fif prican wyrcað
ane tid.
 162.5. <foreign>Guinquies asse quinquies</foreign> æne fif beoð fif.
 162.6. Þreo þær synt to lafe.
 162.7. Twegra nihta eald mona scinð ane tid & þry prican.
 162.8. Gemænigfyld þa þreo þurh feower: þriwa feower
beoð twelf.
 162.9. Todæl þa twelf þurh fif.
 162.9. <foreign>Guinquies (16210) bini decus</foreign>; þæt ys on Englisc,
Twia fif beoð tyn, & twa þær beoð to lafe.
 162.11. Þat tacnað þæt þreora nihta eald mona scinð
twa tida & twegen prican.
 162.12. Uton nu umbe tynnihtum ealdum monan wurdlian.
 162.13. Nymað tyn & gemænigfyld þæt getæl feower
siðon.
 162.14. Feower siðon tyn beoð feowertig.
 162.15. Todælað þas feowertig þurh fife.
 162.16. <foreign>Guinquies octoni quadrais</foreign>: þæt ys on Englisc, Fif
siðon eahta beoð feowertig.
 162.17. Eahta tida scinð se mona þonne he byð tyn nihta
eald.
 162.18. Gyt we wyllað ymbe sprecan, hu lange he scinð þonne
he byð fiftyne nihta eald; þonne he byð full.
 162.20. Feower siðon fiftyne beoð syxtig.
 162.20. Todælað þas syxtig þurh fif.
 162.21. Fif siðon twelf beoð syxtig.
 162.21. Twelf tida scinð se mona þonne he byð fiftyne nihta
eald.
 162.23. Þæt ylce we tæcað on þære wanunge þe we
cweðað be þære weaxunge.
 162.25. La wynsuma broðor, gym þisses hwioles; hyt þe
ætywð genoh openlice eall þæs monan ryne.
 162.26. Herto we willað geicean þa Grecisce naman, & þa
stowa þe se mona byð þonne byð <foreign>prima</foreign> oððe <foreign>decima</foreign> oððe
<foreign>xv</foreign>.
 162.29. <foreign>Menoides</foreign> he byð geciged <foreign>prima; diatomos</foreign> tyn nihta
eald, oððe fif & twentig; <foreign>amphicirtos</foreign> twelf nihta eald, oððe
feower & twentig; <foreign>panselenos</foreign> fiftyne.
 164.1. Þas þing we geopeniað bet on þissum trendle: <foreign>Decima
luna</foreign>, swa ys se stede geciged.
 164.3. Ðæs monan ryne byð þus þonne he wihst <foreign>scilicet
supra terram</foreign>.
 164.4. And þonne he wanað eal emispion, swa þes trendel
ætywð.
 164.5. <foreign>Emmsque videri perian</foreign>; þæt byð healf trendel.
 164.5. Potest healf herbufan, healf beneoðan þisum strican.
 164.7. Feowertyne & syxtyne habbað an & þreottyne &
seofontyne.
 164.8. Þonne þu, arwurða broðor, gehyrst þæt se mona
beo fram þære sunnan twelf fæca, þonne undergyt þu, swylce ic þus
cweðe, Byrhtferð mæssepreost stent on þam twelftan stede æfter
þam biscope Eadnoðe, oððe he sitt.
 164.9. Ðas circulas synt behefe eallum gehadedum mannum &
swyðust þam preostum þe sceolon folc læran & þa Easterlican tid
þurh þæs monan ryne ætywan.
 164.12. On þissum circulum ærest stent se circul þe
gebyrað to þære Lengtenlican tide, & syððan synt þa <foreign>terminos</foreign>
awritene þe belimpað to þære Easterlican tide.
 164.14. On þære þriddan stowe synt þa <foreign>termina</foreign>, þæt
synt þa gemæro, þe gebyriað to Gangdagum, & þær onem synt
þa þe gebyriað vel belimpað to Pentecosten þære halgan tide.
 164.18. On manegum bocum synt ærest þa <foreign>termini</foreign> amearkode
þe man hæt <foreign>Septuagessimales</foreign>.
 164.19. Þurh þa man sceal witan, hwænne man sceal þæt
ciriclice leoð forlætan, þe Ebrei hatað <foreign>Alleluia</foreign>, & Lydenware
hatað <foreign>Laudate Dominum</foreign>, & on Englisce þeoda Godes Lof gecigað.
 164.23. Se wynsuma circul þe ys geciged <foreign>None Aprilis</foreign>, he sceal
mid his ealdorscipe ealle þa oðre gerihtan & gereccan, þæsðe
þa regolweardas us heton secgan.
 164.25. Doð ærest þæt Ianuarius hæbbe <foreign>lunam xxx</foreign>
þrittig mihta, & þæræfter þæt Februarius hæbbe
<foreign>uigessiman nonam</foreign> nigon & twentig, & betwyx þissum twam monðum man
sceal witan mid deopðanclum mode hwær beo se mona tyn nihta eald, &
æfter þære ylde swa hwylc Sunnandæg swa þær byð gehendost, ge
sceolon forlætan Alleluia.
 164.32. Syððan Februarius hæfð geendod his monan ylde, se
sceal beon <foreign>xxix</foreign>, oððe <foreign>xxx tricessima</foreign>, on þam feorðan geare, nimað
syððan þæne niwan monan & witað hwær he beo <foreign>secunda</foreign>, &
swahwylc Sunnandæg swa þær beo gehendust, se byð se forman
Sunnandæg on þam Lengtene.
 166.3. Doð þæt Martius monð hæbbe <foreign>lunam tricessimam</foreign>,
swa hys gewuna ys, & underfoð <foreign>Aprilis lunam</foreign>, se sceal geendian <foreign>xxix</foreign>.
 166.5. Ac ic eow warnige, wynsume preostas, mid Moyses lare
þæt ge cyrtenlice eow gewarnion & geornlice gymon hwær se mona beo
tyn nihta eald, forþan se fulla mona gebyrað to þære Easterlican
tide.
 166.9. Syððan Aprilis mona byð geendod <foreign>xxix</foreign>, man sceal fon
on Maius monan, & æfterþam þe he byð <foreign>xxma</foreign>, swa hwylc
Sunnandæg swa þær beo gehendost, he geswutelað borlice þæt
þæs on morgen byð se forman Gangdæg.
 166.13. Þa dagas synt gehaten <foreign>Letaniarum Dies</foreign> on Grecisc, &
on Lyden <foreign>Rogationum</foreign>, & on Englisc Bendagas.
 166.14. Syððan þæs monan yldu byð <foreign>xxx tricessima</foreign>,
& Iunius mona byð feower nihta eald, swa hwylc Sunnandæg swa þær
byð gehendost, se byð Pentecostenis Dæg, þæt byð se fiteogoða
dæg æfter Easterdæge.
 166.19. <foreign>De Lxx</foreign>.
 166.20. Se mona sceal beon tyn nihta eald ælce geare on þam
<foreign>Septuagessimalem circulum</foreign>, & on þære Easterlican termen he sceal
beon feowertyne nihta eald, & on Gangdagum twentig, & on Pentecosten
feower.
 166.24. Gyt ic wylle eow gecyðan mid soðre race hu ge magon
witan hwær byð þæs forman monðes angyn.
 166.25. Wytað hu fela epactas beon on geare, & hu eald beo se
mona on <foreign>kl Ianuarii</foreign>.
 166.27. Nu togeare, he wæs <foreign>xxiii</foreign>, & hyt ys þæt fifte
ger on þam Easterlican circule.
 166.28. Tellað þreo & twentig daga fram æfteweardum
Martium upweard, & hawiað mid hluttre gesihðe hwær beo <foreign>vii id
Martii</foreign>.
 166.31. Þonne gemetað ge þær ongen <foreign>v</foreign> gewriten.
 166.31. Þa tacniað hwær þæs forman monðes angin byð
on þam fiftan geare þæs circules.
 166.33. Ðus ge magon findan ælce geare þæs forman
monðes angin, buton þrim gearum: þæt byð on þam eahtoðan &
on þam endliftan & on þam nigonteoðan.
 168.3. On þam ytemestan <foreign>embolismo</foreign>, þæt ys on þam
eahtoðan geare, byð þæs forman monðes angin on nonas Aprilis; &
on þam endliftan geare byð þæs geares angin on <foreign>iiiita non Aprilis</foreign>.
 168.6. Þus hyt ys gemearcod on Lyden: <foreign>In primo endecade, initium
primi mensis in iiiita N Aprilis inuenitur</foreign>.
 168.8. On þam nigonteoðan geare byð þæs Easterlican
monðes angin on <foreign>ii N Aprilis</foreign>.
 168.10. La arwurðan preostas, þæt ic secge eow to soðe,
þæt þys gescead eow næfre ne bepæcð.
 168.12. Ymbe þæne Easterlican dæg, we eow wyllað openlice
gecyðan, þæt he wæs on þære ealdan æ <foreign>tribus argumentorum
indiciis preceptum</foreign>, þæt ys mid þrym gleawnyssum he wæs beboden,
þæt ys þæt he wære æfter þære Easterlican emnihte, &
on þam forman monðe, & on þære þriddan wucan.
 168.18. Seo feorðe gleawnys ys þæt man sceal anbidian
þæs Sunnandæges, þe Crist wæs for us geoffrod & gewat, þurh
oferfæreld, of deaðe to life & of brosnunga to unawemmednysse, &
of wite to wuldre.
 168.21. Gyf Eastron beoð <foreign>pridie id Aprilis</foreign>, þonne byð
Lengten on <foreign>kl Martius</foreign>, & þæt we secgað preostum, þæt æfter
swa fela daga fyrste swa beoð Eastron æfter <foreign>pridie id Aprilis</foreign>, swa fela
daga fyrst byð Lengten æfter <foreign>kl Martius</foreign>; & æfter swa fela
daga fyrste swa beoð Eastron ær <foreign>pridie id Aprilis</foreign>, swa fela daga ær
<foreign>kl Martii</foreign> byð Lencten.
 168.28. Gyf Eastron beoð on <foreign>kl Aprilis</foreign>, þonne beoð
Gangdagas on <foreign>N Mai</foreign>, & gif Eastron beoð ær <foreign>kl Aprilis</foreign> oððe
syððan, wite þu, gerada preost, þæt þu hæbbe eallswa fela dagum
ær <foreign>N Mai</foreign>, oððe syððan, Gangdagas.
 168.32. Þæt gerist preostum to witanne hwæt beo betwyx
Eastron & þeorfdagum.
 168.33. Easterdæg wæs se forman dæg on þære ealdan
æ þonne se mona wæs <foreign>xiiii</foreign>, & þa seofon dagas, þe
þæræfter wæron, wæron geciged <foreign>dies azimorum</foreign>.
 170.2. Þes wurðfulla gewuna ys swyðe wynsumlice gehealden
betwyx Cristenum mannum.
 170.3. Hwæt, hig þæne forman dæg mid mycelum wurðscipe
forestæppað, & þæs monan ylde fram fiftyne nihtum of an &
twentig nihta wærlice gehealdað, & þæne awestendan deofol
gastlice fram heom ascufað, swa se arwurða apostol lærð: <foreign>Non in
fermento malitie et nequitie, sed in azimis sinceritatis et ueritatis epulari
debemus</foreign>.
 170.10. Se ðe þas circulas wyle geornlice asmeagan, he sceal
geþencan þæt þa eahta gear synd on Grecisc <foreign>ocdoade</foreign> gehaten, & on
Lyden <foreign>octo anni</foreign> & on Englisc eahta gear, & on þam eahta gearum
beoð þry <foreign>embolismus</foreign> & fif <foreign>communes</foreign>, & on þam endlufon wintrum
beoð seofon <foreign>communes anni</foreign> & feower <foreign>embolismi</foreign>, swa we forwel oft
habbað amearcod, & gyt wyllað, gyme se ðe wylle.
 170.17. Ðæt byð snotrum were med swyðe arwurðlic beforan
Godes gesihðe, gif he wisdomes lare geleaffullum esne cyð to soðe.
 170.19. Nu we hwætlice þis habbað gegaderod, þæt ys on
Lyden <foreign>actiuum opus uel imitatiuum</foreign>.
 170.20. Þas word tacniað þa þing þe beoð cyrtenlice
geset, oððe þe beoð to fyligeanne; & þas þing man hæt on
Grecisc <foreign>drammatikon</foreign> oððe <foreign>mimeticon</foreign>: on Lyden ys on naman geciged
<foreign>enarratiuum</foreign>, þæt ys geswuteligende oððe gecyðende: & on
Grecisc man nemð swylc þing <foreign>exegematikon uel apangeltikon</foreign>.
 170.26. Gyt ys þridde cynn þære rake, þe on Lyden ys
gecweden <foreign>commune</foreign>, & on Englisc gemæne, oððe <foreign>mixtum</foreign>, þæt ys,
gemenged, þæt Grecisce lareowas cigeað <foreign>koenon</foreign> oððe <foreign>micton</foreign>.
 172.3. Þonne se sceop in gebringð oðre hadas, þe wið hine
wurdlion swylce hit him andswarion, þonne byð seo gesettnys <foreign>coenon uel
micton</foreign> geciged.
 172.6. Swa þas þing synd gesette þe man nemð Ylias &
Odissia Omeri & Eneidos Virgilii.
 172.8. Ilias, þæt beoð gewyn & Odissia beoð gedwyld,
swa Omerus on þære bec recð.
 172.9. Seðe wyle ymbe þæs gerimes deopnyssa spyrian, þonne
mæg he gemetan þisra þreora cynna rake on þam gewefe.
 172.12. Þæt we willað, þæt se sceawre wite mid fullum
gerade, þe þis gewrit aspyrað, þæt on þam boccræfte fela hiw
synd amearcode: þa synd on Lyden <foreign>figure</foreign>, & on Grecisc <foreign>scemata</foreign>
gecweden.
 172.15. <foreign>Prolemsis</foreign> hatte þæt forme, þæt ys on Lyden
<foreign>anticipatio uel preocupatio uel presumptio</foreign>, þæt ys on Englisc
forestæppung oððe dyrstynnys, þonne se nama byð beforan þe sceolde
beon bæftan.
 172.19. Þæt ylce we cweðað be þam worde, & þis
uers we doð to trumre bisne: <foreign>Fundamenta eius in montibus sanctis, diligit
Dominus portas Sion</foreign>.
 172.21. Ær he cwæð <foreign>eius</foreign> ær Dominus.
 172.23. Þæt oðer hiw ys geciged <foreign>zeuma</foreign>, þæt ys gefeig
on Englisc.
 172.24. Þis gefeg ys swyðe gelome on halgum gewritum; swa ys
þes cwide: <foreign>Omnis amartiudo et ira et indignatio et clamor et blasphemia
tollatur a uobis</foreign>.
 172.27. Fægere se æðela kyning Dauid þis hiw
gefægerode, þus bymendre stefne hleoðriende cwæð: <foreign>Qui ingreditur
sine macula</foreign>, & eft <foreign>qui loquitur</foreign> eall to þam ende.
 172.31. <foreign>Hypozeuxis</foreign> ys þam foresprecenan hiwe genoh
wyðertyme, swa se sealm cwyð: <foreign>Virtutem terribiliorum tuorum dicent, et
magnitudinem tuam narrabunt</foreign>.
 174.3. <foreign>Memoriam eructabunt</foreign> eal to ende; & se wynsuma cempa
cwyð: <foreign>Siue prophetiæ euacuabuntur, (1745) siue lingue cessabunt</foreign>, &
gyt ma, þæt beoð <foreign>et cetera</foreign>.
 174.6. <foreign>Silempsis</foreign> ys an hiw, þonne þa <foreign>casus</foreign> on anre
gesetnysse hig totwæmað, swa ys þes cwyde: <foreign>Adtendite popule meus legum
meam/: inclinate aurem uestram in uerba oris mei</foreign>.
 174.9. Þæt he gecwæð ærest <foreign>popule meus</foreign>, þæt ys
<foreign>singularis numerus</foreign> on Lyden, & on Englisc anfeald getæl.
 174.11. He cwæð þæræfter: <foreign>Inclinate aurem uestram</foreign>;
þæt ys <foreign>pluralis numerus</foreign> on Lyden, & on Englisc mænigfeald
getæl.
 174.14. <foreign>Anadiplosis</foreign> ys on þære fiftan stowe amearcod;
þæt ys on Lyden <foreign>iterata dupplicatio</foreign>, & on Englisc geedlæcend
twyfealdnyss, þonne þæt uers geendað on þam naman þe hit eft
onfehð, swa ys: <foreign>Stantes erant pedes nostri in atriis tuis, Hierusalem,
Hierusalem que edificatur</foreign>.
 174.20. <foreign>Anaphora</foreign> ys þæt syxte hiw; þæt ys on Lyden
gecweden <foreign>relatio uel repetitio</foreign>, & on Englisc gelomlicnys, þonne
þæt uers onginð on forewerd eallswa þæt oðer, eallswa ys:
<foreign>Dominus illuminatio mea, et salus mea, quem timebo? Dominus defensor</foreign>.
 174.24. & swa ys: <foreign>Vox (17425) Domini in uirtute; uox Domini
in magnificentia</foreign>.
 174.25. Sume uðwitan hatað þis hiw <foreign>epanaphoram</foreign>, þæt ys
<foreign>super relationem</foreign>.
 174.28. <foreign>Epanalemsis</foreign> ys on þære seofeðan stowe.
 174.28. Þis hiw byð gehwær funden on gewritum þonne se
cwyde byð on foreweardum þam uerse & eft on æfteweardum, swa ys:
<foreign>Gaudete in Domino semper: iterum dico gaudete</foreign> & eft: <foreign>Deus, quis similis
erit tibi? Ne taceas, neque compescaris Deus</foreign>.
 176.3. <foreign>Epizeuxis</foreign> ys on þære eahtoðan stowe, þæt ys on
Lyden <foreign>superconiunctio</foreign>, & on Englisc getwynnys, þonne man cwyð twa
gelice word on anum uerse, swa ys þis: <foreign>Consolamini, consolamini</foreign>, & eft:
<foreign>Eleuare, eleuare</foreign>.
 176.6. On oðre wisan ys þis hiw genemned <foreign>palilogie</foreign>, þæt
ys on Lyden <foreign>repetitio sermonis</foreign>, & on Englisc.
 176.9. <foreign>Paronomasia, id est denominatio</foreign> on Lyden.
 176.9. Þis hiw byð gesett on myslicum andgite, swylce ic þis
do to bisne: <foreign>Amans & amens, & semens & sementis &
seminarium</foreign>.
 176.12. <foreign>Amans homo</foreign> byð lufwende man, & <foreign>amens</foreign> byð
awoffod, & <foreign>semens</foreign> byð sawende, & <foreign>sementes</foreign> byð sawendis, &
<foreign>seminarium</foreign> byð.
 176.14. Fægere þis hiw geglengde Isaias se witega, þa he
þus giddiende cwæð: <foreign>Expectaui ut faceret iudicium, et ecce iniquitas;
et iustitiam et ecce clamor</foreign>.
 176.17. Þas word swyðe fægere geþwærlæcað on
Ebreiscre spræce, swa we þæt her willað þam rædere geswutelian.
 176.19. <foreign>Iudicium</foreign> on Lyden, & on Englisc dom, & on Ebreisc
<foreign>mesaphaat: iustitia</foreign> on Lyden, & on Englisc rihtwisnys, & on Ebreisc
<foreign>sadaca: iniquitas</foreign> on Lyden, on Englisc ys gecweden unrihtwisnys, & on
Ebreisc <foreign>mesaphaa: clamor</foreign> on Lyden, on Englisc ys hludnys, & on Ebreisc ys
gereht <foreign>suaca</foreign>.
 176.24. Fægere he gemetegode þæra namena gelicnyssa.
 176.25. <foreign>Iudicium</foreign> he genemde <foreign>mesaphaat, & iniquitas mesaphaa,
& iustitia sadaca, & clamor suaca</foreign>.
 176.28. <foreign>Schesis onomaton</foreign>, þæt ys þæt hiw þe manega
naman beoð gegaderode of myslicum swege & getacniað an þing, swa ys
þis: <foreign>Ve genti peccatrici, populo graui iniquitate, semini nequam, filiis
sceleratis</foreign>, & on þam Sealme: <foreign>Peccauimus com patribus, et cetera</foreign>.
 178.4. <foreign>Paromoeon</foreign>, þæt ys on Lyden <foreign>prope simile</foreign>, þæt
ys on Englisc wel gelic.
 178.6. Þis ys þæt teoðe hiw.
 178.7. <foreign>Omoeuteleuton</foreign>, þæt ys on Lyden <foreign>similis terminatio;
omoeu, id est similis, teleuton terminatio; telos Grece finis Latine</foreign>.
 178.9. Þæt hiw byð geciged <foreign>omoeuteleuton</foreign>, swa oft swa se
middel & se ytemysta dæl geendað on gelicum stæfgefege, swylce
frater Byrhtferð þus cweðe: <foreign>Melius est uidere quod cupias quam
desiderare quod nescias</foreign>.
 178.13. Forwel oft þa þeodwitan þus heora meteruers
gewurðiað, swa se wynsuma Sedulius iu gefyrn giddode, þus cweðende:
<foreign>Peruia diuisi patuerunt cerula ponti</foreign>.
 178.17. <foreign>Omoeuptoton</foreign>, þæt byð þæt hiw þe on gelicum
byð geendod, swylce ic þus cweðe: <foreign>Cantate, et exultate, et psallite</foreign>,
& swylce ic eft þus sprece: <foreign>Ex nichilo nihilum, ad nihilum nil posse
reuerti</foreign>.
 178.22. <foreign>Polyptoton</foreign> ys þæt feowerteoðe hiw, & hyt ys
þus to undergitanne; <foreign>nam polon multum dicitur; toton</foreign> þæt ys
<foreign>casuale</foreign>.
 178.24. Þis hiw ys <foreign>polyptoton: Guoniam ex ipso, et (17825) per
ipsum, et in ipso sunt omnia, ipsi gloria in secula seculorum</foreign>, & on þam
Sealme ys <foreign>polyptoton</foreign>, þus cweðende: <foreign>Niue dealbabuntur, & mons
coagulatus/, & mons pinguis, & mons, in quo beneplacitum est Deo</foreign>.
 180.1. <foreign>Hyrmos</foreign> ys þæt fifteoðe hiw: þæt ys
geþwærlic hiw, swa þis ys: <foreign>Deus, in nomine tuo saluum me fac: et in
uirtute tua iudica me</foreign>.
 180.3. <foreign>Hyrmos</foreign> Grece ys gecweden on Lyden <foreign>conuenientia</foreign>.
 180.5. <foreign>Polysindeton</foreign> ys þæt gebed, þe byð mid manegum
gefegednyssum gefrætwod, swa ys: <foreign>Dominus conseruet eum</foreign>, & swylce ic
þus cweðe: God me geunne þæt ic mote his willan gewyrcan, & ealra
his halgena & mines kynehlafordes & ealra minra broðra.
 180.11. <foreign>Dialiton</foreign> þis hiw þolað þæs stæfgefeges,
þe boceras cigeað <foreign>coniunctiones</foreign>, swylce ic þus cweðe: <foreign>Iubilate
Domino, omnis terra, psalmum dicite nomini eius, date gloriam laudi eius</foreign>.
 180.15. Fela we mihton ymbe þissum þingum maðelian, ac we
asittað þæt þa boceras ascunion, þæt we ymbe heora digolnyssa
þus rumlice sprecað.
 180.17. Ne we þeah for ege wandian eorðlices mannes.
 180.18. Hwæt.
 180.18. He gewit færlice rekene, þeah þe he beo upahafen swa
cedertrywes twyg on ufeweard, þæt man be him mæg singan þæt
sarlice leoð, þe þus swegð on þam sealme: <foreign>Transiui, et ecce non
erat</foreign>.
 180.22. Gyt me lyst wyð iunge men ymbe gerimcræft smeagan,
forþon ic to soðe gelyfe þæt mine word magon wel fremian þam þe
hig wile georne ascrutnian.
 180.26. Seo forme abecede on þam gerime ys to gewisse butan
pricon, & seo oðer ys gepricod on þa swyðran healfe, & seo
þrydde on þa wynstran healfe, swa us heræfter gelustfullað to
amearkianne on þissum æfterfyligendum wexbredum, þe se arwurða Beda
gesette.
 180.30. Preostas magon butan fere þæs monan ylde findan mid
gerade, buton hyt gelimpe þæt <foreign>embolismaris</foreign> monð hig gedrecce.
 180.33. Þæt mæg gelimpan to soðe þriwa on þam
circule, þe ys <foreign>None Aprilis</foreign> geciged.
 180.34. On ymbhwyrfte, þæt eahtoðe gear & þæt
endlyfte & þæt nigonteoðe swicað þam preoste on þam circule,
buton he hine gewarnige mid gesceade, swa þa rædinga cweðað, þe we
herbufan awriten habbað, þam preoston wærscipe cyðað, gymun gif hig
wyllað.
 182.5. Heræfter we wyllað todælan þa abecedaria on twa
todælednyssa, swa ealde uðwitan us gewissedon.
 182.7. Man mæg gesettan to diglum þinge, oððe gif hwam
atweonige on sumre rædinge.
 182.10. Set to waclicum þingum.
 182.12. Ðæt ic warnige þæne þa þas cinan þengð to
aspyrianne, þæt he gelome sceawige þas Seofon Rædinga, þe we
herbeforan awendon, be þam seofon gearum, þe synt on Grecisc <foreign>embolismares</foreign>
geciged, & on Lyden <foreign>maiores</foreign> & on Englisc þa maran gear.
 182.16. Forwel oft we habbað gesæd on þissum gewrite þisra
þinga gescead; nu ne lyst us þas þing leng styrian, þelæsþe hyt
beo æþryt gelæredum preostum.
 182.19. Ic hæbbe gesett ane mearke beforan þam Rædingum,
& þa ic wylle her amearkian, þæt se rædere hig mage þe raðor
gemetan.
 182.22. Boceras habbað on heora cræfte wurðfulle hiw &
tacna, swa þas synd þe ic þence preostum to gecyðanne.
 182.24. & eac me þingð wynsumlic þæt ic þæra
preosta notas þam bocerum gekyðe, þelæsþe hig witan þæt þa
rimcræftige weras syn butan cræftigum getacnungum.
 182.27. Ðys taken ic hæbbe gesett þær þa Seofon
Rædinga synd on Englisc awend.
 182.28. Þys taken hatte <foreign>crisimon</foreign>, & man hyt mæg settan
to tacne, locahwær se writere wylle.
 182.31. Tyn hiw habbað þa boceras on heora gesetnyssum, mid
þam hig todælað & amearkiað heora accentas.
 182.32. Þæt forme hiw ys þus genemned <foreign>oxia</foreign>.
 182.33. Herbæftan ic mearkye, & þæt andgit ic
herbeforan geswutelige.
 182.34. <foreign>Oxia</foreign> ys <foreign>acutus accentus</foreign>, þæt ys, gescyrpt
accent/.
 182.35. Þæræfter ys <foreign>baria</foreign>, þæt ys hefig accent,
& ys þus amearkod.
 182.36. <foreign>Pereospomine</foreign>, þæt ys <foreign>circumflexus accentus</foreign>,
þæt ys, gebiged accent, & he byð of þam oðrum twam geworht, swa
we her onem habbað gemearcod.
 184.5. Heræfter ys <foreign>macros</foreign>, þæt ys on Lyden <foreign>longa
uirgula</foreign>, & on Englisc lang gyrd.
 184.7. <foreign>Brakus id est breuis</foreign>, ys þæt fifte hiw, & ys
anes trendles dæl, þus licgende.
 184.8. <foreign>Yfen</foreign> heræfter ys amearcod.
 184.8. Þis hiw gesamnað twa word togædere, & hyt ys
þus amearcod.
 184.10. <foreign>Diastole</foreign> forðstæpð æfter, & ys þus
gefeged/.
 184.11. Eallswa <foreign>yfen</foreign> gegaderað þæt word, eallswa
<foreign>diastole</foreign> hyt totwæmð.
 184.12. <foreign>Apostrophus</foreign> up arist æfter <foreign>diastole</foreign>; & he
hæfð anes trendles dæl, & he byð þus gesceapen, & he
tacnað þæt sum <foreign>uocalis</foreign> byð forlæten, þe on þam worde beon
sceolde, swylce ic þus cweðe: <foreign>pro tribunal pro tribunale</foreign>.
 184.16. <foreign>Dasia</foreign> nys na to forgitanne.
 184.17. He ys þus geciged: <foreign>aspiratio</foreign>, þæt ys.
 184.17. Gif he ahwar byð forgyten þær he beon sceolde,
þonne sceal man hine þus amearkian, & eft, gif he byð ahwar gesett
þær he standan ne mæg, þonne sceal man hine þus genyðerian.
 184.21. <foreign>Asteriscus</foreign> ys namcuð tacen þæt man sett forwel oft
on halgum bocum, gif þær hwæt byð forlæten, & þus he ys
amearcod/.
 184.23. On Greciscre spræce, steorra ys <foreign>aster</foreign> genemned.
 184.24. <foreign>Obelus</foreign> nys na to forlætanne, forþon Hieronymus his
wel gymde, swa þu, la cleric, on þam <foreign>Saltere</foreign> findan miht.
 184.26. <foreign>Lymniscus</foreign> ys seo gyrd þe byð betwyx þam twam
pricon, þus licgende.
 184.28. He byð þær oft gesett þær halige gewritu beoð
mid anum andgite gesett & na mid gelicum wordum gediht.
 186.1. <foreign>Antigraphus</foreign> byð þus gemet.
 186.2. He byð oft gesett on mislicum gesetnyssum.
 186.2. <foreign>Paragraphus</foreign> ys þus amearcod, & oft mid þissum
tacne man totwæmð mislice gesetnyssa.
 186.4. <foreign>Positura</foreign> ys swylc taken swylce ic her amearkige.
 186.5. Þis hiw ys þam oðrum be dæle gelic & be dæle
ungelic; eallswa þæt ufere taken amearcað þæne forman dæl, swa
þis oðer totwæmð þæne ende from þam anginne.
 186.9. <foreign>Criphia</foreign> nys na to forgytanne.
 186.9. He ys þus geswutelod: & he byð gesett þær þa
deopan þing beoð unwrogene.
 186.11. <foreign>Antisimma</foreign> ys þus gecyðed: & he byð gesett to
þam uersum, þe heora endebyrdnys byð awend.
 186.12. <foreign>Antisimma cum puncto, id est</foreign> mid prican, byð
gesett, þær þær beoð twa uers, & we beoð on tweon
hwæðer sy to nymanne.
 186.15. <foreign>Dyple</foreign> ys þus gewurðod.
 186.15. Þys taken gesetton þa ealdan writeras on ciriclicum
bocum þæt hig twæmdon, oððe ætywdon þa gewitnyssa haligra
gewrita.
 186.18. Fif <foreign>dyple</foreign> synt; be þam anum we cwædon.
 186.19. Nu cweðe we be þam oðrum.
 186.19. <foreign>Dypleperisticon</foreign> byð þus.
 186.20. Þas mearke ærest gesette Leogoras; & gesette
þys hiw to þam uersum þe Ledenspræce cwyð <foreign>Homericis uersibus</foreign>.
 186.22. <foreign>Dyple periestigmene, id est, cum geminis punctis</foreign>,
þæt ys mid twam pricon, ys þus gesceapen.
 186.24. Þys hiw ealde uðwitan gesettan agen þam þingum þe
Zenodotus, se Eficisa esne, unwræstlice gesette.
 186.26. <foreign>Dyple obolismene</foreign> byð þus gefeged.
 186.26. & he byð oft on Virgilius bocum & on his
leoðwrencum gesett.
 188.1. <foreign>Dyple superne obolata</foreign> byð þus getacnod.
 188.1. <foreign>Ceraunium</foreign> ys þus gemearkod.
 188.2. <foreign>Crisimon</foreign> ys þus.
 188.3. <foreign>Pi et ro</foreign> þus.
 188.3. <foreign>Anchora</foreign> ys þus; <foreign>superior. Anchora inferior</foreign> ys
þus/.
 188.4. <foreign>Alogos</foreign> ys þus.
 188.5. Þys tacen man mæg afæstnian, þær man sum þing
gemet þe to betanne beo oððe to gerihtanne.
 188.7. Gyf hwylcum frynd lyste ma þinga asmeagan ymbe þissum
hiwum, þonne ræde he Isidorus boc þe ys <foreign>Ethimolegiarum</foreign> genemned.
 188.10. Nu we habbað sceortlice amearcod þæra hiwa gefeg,
þe boceras gymað, nu þingð hyt us gedafenlic þæt we heom gecyðon
þæt we ær geheton, þæt synt þa hiw þe þa rimcræftige
esnas borlice foregylpað.
 188.13. Ærest we wyllað gemearkian þa hiw, & syððan
þæt andgit be dæle gecyðan.
 188.23. Gyf þe gelustfullað to dælanne þæs geares dagas
oððe þæs monðes, oððe þæs dæges tida, oððe ane tid,
oððe ænig oðer þing mare oððe læsse þurh twelffeald
getæl, þonne wite þu, la arwyrða lif, þæt se twelfta dæl byð
genemned <foreign>vncia</foreign>, & þa endlufon beoð geciged <foreign>deuncem</foreign>.
 188.34. <foreign>Vncia</foreign> hæfð þis tacen, & <foreign>deunx</foreign> oððe
<foreign>iabus</foreign> hæfð þys tacen, & <foreign>decunx</foreign> oððe <foreign>dextans</foreign>, þæt ys
se teoða dæl byð þus gemearcod.
 188.37. <foreign>Dodrans</foreign> oððe <foreign>dodras</foreign>, þæt synt þa nigon
dælas, beoð þus gesette.
 190.2. <foreign>Bes siue bisse</foreign>, þæt synt þa eahta dælas, beoð
þus gewurðod.
 190.3. <foreign>Septus</foreign> oððe <foreign>septunx</foreign>, þæt beoð þa seofon
dælas, beoð þus geswutelode.
 190.4. <foreign>Semis (1905) uel sexis</foreign>, þæt beoð þa syx
dælas/ beoð þus gemearcod.
 190.6. <foreign>Guinqunx uel cincus</foreign>, þæt beoð þa fif dælas,
beoð þus gehiwod.
 190.7. <foreign>Triens uel treas</foreign>, þæt synt þa feower dælas,
beoð þus mid feðere gestricene.
 190.9. <foreign>Guadras uel quadrans</foreign>, þæt synt þa þry dælas,
beoð þus amearcod.
 190.10. <foreign>Sextas uel sextans</foreign>, þæt synt þa twegen dælas,
beoð þus gemearcod.
 190.11. <foreign>Vncia</foreign>, þæt byð an dæl, byð þus gemearcod.
 190.12. <foreign>Semiuncia</foreign>, þæt byð healf <foreign>uncia</foreign>.
 190.13. <foreign>Vncia</foreign> hæfð feower & twentig <foreign>scripulos</foreign> , &
<foreign>semiuncia</foreign> hæfð twelf <foreign>scripulos</foreign>.
 190.15. Nu ic ealles ymbe þas þing spræce hæbbe, me
þingð behefe þing þæt ic swa mycel ymbe þissum getæle preostum
gecyðe, swa me ne gesceamige þonne þa getydde weras þys gewrit
gehyrað.
 190.26. Hwæt beo quadrans herbufon openlice we habbað
gewriten; nu cyðe we her þæt <foreign>xxiiii</foreign>.
 190.28. <foreign>scripuli</foreign> wyrcað ane <foreign>uncia</foreign>, & <foreign>semiuncia</foreign>
hæfð twelf <foreign>scripulos</foreign>.
 190.30. <foreign>Semiuncia</foreign> byð þus gemearcod.
 192.1. <foreign>Due sextule</foreign> beoð þus, & <foreign>sicilicus</foreign> beoð <foreign>sex
scripuli</foreign>, & byð þus amearcod.
 192.2. <foreign>Sextula siue sescle</foreign> beoð feower <foreign>scripuli</foreign>, & byð
þus amearcod.
 192.3. <foreign>Dimidia sextula siue sescle</foreign> beoð twa <foreign>scripuli</foreign>, &
byð þus amearcod.
 192.5. <foreign>Scripulus</foreign> hæfð syx <foreign>cilicus</foreign>, & þa syx <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, & þus he ys amearcod.
 192.8. Boccræftige weras secgað þæt þæt syxfete uers
sceal habban feower & twentig timan, & rimcræftige preostas
cweðað þæt se dæg sceal habban feower & twentig tida, & we
cweðað þæt syx twia <foreign>scripuli</foreign> wyrcað <foreign>semiuncia</foreign> þæt ys
healfe <foreign>uncia</foreign>, & twa <foreign>semiuncia</foreign> wyrcað ane <foreign>uncia</foreign>.
 192.13. An <foreign>uncia</foreign> stent on feower & twentig penegum.
 192.13. Twelf siðon twentig penegas beoð on anum punde.
 192.14. Nim, la preost se wynsuma, þa twelf of þam getæle,
& hat þa twelf <foreign>uncia</foreign>, & þa endlufon dælas <foreign>deuncem</foreign>, oððe
<foreign>iabuncem</foreign>, gif þe swa licað.
 192.17. Nim þæne endlyftan dæl of þam punde, þe ys
genemned <foreign>deunx</foreign> oððe <foreign>iabus</foreign>, þonne beoð þa tyn dælas <foreign>decunx</foreign>
oððe <foreign>dextans</foreign> geciged.
 192.19. Gyf þu todælst on syx þæt pund, þonne hatte se
syxta dæl <foreign>sextans</foreign>, & þa fife <foreign>quincunx</foreign> oððe <foreign>cincus</foreign>.
 192.21. Gyf þu todælst hwæt on feower, se feorða dæl
byð <foreign>quadrans</foreign> geciged, & þa oðre <foreign>dodrantes</foreign> beoð genemde.
 192.23. Gyf þu ænig þing todælst on þreo, þonne hatte
se þridda dæl <foreign>triens</foreign>, & þa twegen <foreign>bisse</foreign>.
 192.25. Gyf þu todælst on twa, þonne byð se an dæl
<foreign>semis</foreign> gehaten, & se oðer <foreign>semis</foreign>.
 192.26. Swylce ic todæle ænne penig on twa, þonne hæbbe
ic healfne, & min cleric healfne, & min dæl byð <foreign>semis</foreign> & his
<foreign>semis</foreign>.
 192.29. Gyt ic wylle ymbe þis getæl wið þe, la cleric,
spræce habban.
 192.30. <foreign>Semis</foreign> ys swyðe wæwærðlic to ongytanne, swa hyt
geræd ys on þære boc þe ys Exodus genemned: <foreign>Habuit arca testamenti
duos semis cubitos longitudinis ac cubitum ac semissem altitudinis</foreign>; Seo arke
wæs twa elna lang oððe twa fæðma & healfre elne heah.
 192.34. Læte we þus ymbe þys gesprecen.
 194.1. Heræfter we wyllað geopenian uplendiscum preostum
þæra stafena gerena æfter Lydenwara gesceade.
 194.3. Ærest we willað hig amearkian togædere, &
syððan heora todælednyssa we willað gekyðan on þa wisan þe þa
boceras habbað & healdað; & eac we willað þa stafas onsundron
gewriðan þe þa estfullan preostas on heora getæle habbað, &
þæræfter Ebreiscra abecede we willað geswutelian, & Greciscra.
 194.8. & þæt getæl þæra stafena we þencað to
cyðanne, forþon we witon þæt hyt mæg fremian.
 196.1. <foreign>Primus i</foreign>, an.
 196.2. <foreign>ii secundas</foreign>, twa.
 196.3. <foreign>iii tertius</foreign>, þreo.
 196.4. <foreign>iiii quartus</foreign>, feower.
 196.5. <foreign>v quintus</foreign>, fif.
 196.6. <foreign>vi sextus</foreign>, syx.
 196.7. <foreign>vii septimus</foreign>, seofon.
 196.8. <foreign>viii octauus</foreign>, eahta.
 196.9. <foreign>viiii nonus</foreign>, nigon.
 196.10. <foreign>x decimus</foreign>, tyn.
 196.11. <foreign>xi undecimus</foreign> endlufon.
 196.12. <foreign>xii duodecimus</foreign>, twelf.
 196.13. <foreign>xiii tertius decimus</foreign>, þreottyne.
 196.14. <foreign>xiiii quartus decimus</foreign>, feowertyne.
 196.15. <foreign>xv quintus decimus</foreign>, fiftyne.
 196.16. <foreign>xvi sextus decimus</foreign>, syxtyne.
 196.17. <foreign>xvii septimus decimus</foreign> seofontyne.
 196.18. <foreign>xviii octauus decimus</foreign>, eahtatyne.
 196.19. <foreign>xix nonus decimus</foreign>, nigontyne.
 196.20. <foreign>xx vigessimus</foreign>, twentig.
 196.21. <foreign>xxi uiginti primus</foreign>, an & twentig.
 196.22. <foreign>xxii viginti secundus</foreign>, twa & twentig.
 196.23. <foreign>xxiii</foreign> þreo & twentig.
 196.24. <foreign>xxiiii</foreign> feower & twenti.
 196.25. <foreign>xxv</foreign> fif & twentig.
 196.26. <foreign>xxvi</foreign> syx & twentig.
 196.27. <foreign>xxvii</foreign> seofon & twenti.
 196.28. <foreign>xxviii</foreign> eahta & twentig.
 196.29. <foreign>xxix</foreign> nigon & twentig.
 196.30. <foreign>xxx</foreign> þrittig.
 196.31. <foreign>xl</foreign> feowertig.
 196.32. <foreign>l</foreign> fiftig.
 196.33. <foreign>lx</foreign> syxtig.
 196.34. <foreign>lxx</foreign> hundseofontig.
 196.35. <foreign>lxxx</foreign> hundeahtatig.
 196.36. <foreign>xc</foreign> hundnigontig.
 196.37. <foreign>c</foreign> hundteontig.
 196.38. <foreign>ci</foreign> an & hundteontig.
 196.42. <foreign>ccci</foreign> þreo hundred.
 196.43. <foreign>vocales</foreign>, stemn hlowe.
 196.44. <foreign>semivocales</foreign> healf hlowe.
 196.45. <foreign>mvte</foreign>, Dumbe.
 197.1. Þys getæl sceal beon her benyðan gewritan.
 197.20. <foreign>Decem decies multiplicati centum faciunt</foreign>; Tyn siðon tyn
gegaderode an hundred wyrcað.
 197.24. Tyn hund wyrcað þusend.
 197.31. Twelf þusend byð an miriada.
 197.31. Twa & twentig þusend wyrcað twa miriada.
 198.1. <foreign>In exordio uenerabili huius exigui operis, fundamentum
extat eximium collatum, quod est Domini Iesu Christi nomen, de cuius honoris
excellentia quidam ait in suis concentibus: Principium, Primogenitus,
Sapientia, Virtus</foreign>; On forewerdnysse æðælre þises gehwædan
weorcis, grundweall is mære gelogod þæt ys Drihtnes Hælendes Cristes
naman, be þæs wurðmyntes heannysse sum cwyð on his hleoðrunge.
 198.2. <foreign>Primus numerus proprie pertinet ad eum qui dicit: Ego
principium qui et loquor uobis</foreign>; þæt forme getæl synderlice gebyrað
to Him þe cwyð: Ic eom angin þe sprycð eow.
 198.3. <foreign>Et item idem de se: Ego sum alpha et omega; alpha Deus
ante secula: Deus et Homo in fine seculorum omega</foreign>; Ic eom alpha and omega;
God ær uorulde & man on ende worulde.
 198.4. <foreign>Primus numerus, secundus et tertius sacratus esse
dinoscitur in nomine Patris et Filii et Spiritus Sancti</foreign>; þæt forme
getæl, þæt oðer & þæt þridde gehalgod beon ys oncnawen on
naman Fæder & Sunu & þæs Halgas Gastes.
 198.5. <foreign>Prima Persona a nullo est facta; Secunda a Patre genita;
Tertia a Patre et Filio processit, sicut diuinus promulgat apex</foreign>; Se forma had
fram nænigum ys geworden; se oðer ys fram þam Fæder acenned; se
þridda of þam Fæder & þam Suna forðstop, swa godcundlic
gewidmærsað wurðscipe.
 198.6. <foreign>Ista Trinitas et indiuidua Vnitas sua maiestate Deitatis
omnia penetrat, et penetrando circumdat et circumdando adimplet et adimplendo
gubernat et gubernando cuncta creata regit, supera scilicet, media et ima, de
cuius laudis preconio dictum est: Omnia in mensura et in numero et pondere
creauit</foreign>; þeos þrynnys & untodæled annyss his mægenþrymme
Godcundnysse ealle geondfærð, & geondfarende ymbeclypð &
ymbeclyppende gefylð & gefyllende begymð & gymende ealle þing
gesceapene recð, þa upplican, soðlice, medemestan & nyðemestan
numeri gecweden ys: Ealle þing on gemete & on getæle & on gewihte
gescop.
 198.7. <foreign>Quicquid uero per gratiam summi salutoris mundi ualemus
salua ratione excerpere de numeris sacratis, placet in hoc codicello exarare,
suffulti inedicibilibus collumnis antiquorum, scilicet patrum exemplis</foreign>;
Swahwætswa we þurh gyfe þæs healican Hælendes ealles middaneardes
magon mid gesundum gesceade apluccian be getæle halgum, gelicað on þisre
boc amearkyan, onwriðode mid unasecgendlicum swerum geþungenra, witodlice
fædera/ bysnum.
 198.8. <foreign>Sicut totus mundus exornat gratiam Sancte Trinitatis, sic
denique extiterunt tria tempora</foreign>; Ealswa eall middaneard ys gewurðod mid gyfe
þære Halgan þrynnysse, eall swa witodlice wæron þry timan.
 200.2. <foreign>Sic et fidei, spei et caritatis dono roboramur</foreign>; mid gyfe
beoð gestrangode.
 200.3. <foreign>Hec de Vnitate et Trinitate dicta sufficiant, sed sollerter
roganda est Vnitatis celsitudo Trinitatisque magnitudo, ut, quod ore
confitemur, operibus exequamur</foreign>; þas þing be annysse & þrynnysse
gecwedene genihtsumiað, ac mænigtywe to biddanne ys, and heannys annysse
and mycelnyss þrinnysse þæt þæt mid muðe we cweðað, mid
weorcum we don.
 200.4. <foreign>Post tres unus adstat, quem si conuinxeris ternis, fit
quaternarius</foreign>; æfter ðrym, <foreign>i, iiii</foreign>, biþ an gif þu dest þæt an
to þrym, þonne beoð þær feower.
 200.5. <foreign>Si hunc numerum aequa lance diuideris, fit bis binarius</foreign>;
Gif þu þis getæl todælst þonne byð <foreign>iiii</foreign> feald.
 200.6. <foreign>Binarius perfectus est, et ob dilectionem Dei et proximi
decoratus</foreign>; <foreign>ii</foreign> & for þære lufe Godes & þæs nehstan
gewurðod.
 200.7. <foreign>Bini eliguntur, binique mittuntur</foreign>; scilicet apostoli
twegen wæron & twegen asende.
 200.8. <foreign>Binae Moysi tabule date sunt; in una tria precepta erant
caraxata, in altera septem. Quaternarius perfectus est numerus et quattuor
uirtutibus exornatus. iustitie, uidelicet, temperantia, fortitudines,
prudentia. Constat numerus ipse redimitus quattuor anni temporibus quorum
onomata sunt: uer, aestas, autumnus, hiemps, Ornatur et doctrinis iiii
Euangelistarum, qui quattuor animalia esse referuntur in libro Ezechielis,
eximii prophetae</foreign>; Twa wexbredu gesealde wæron on <foreign>iii</foreign> þam anum brede
wæron <foreign>iii</foreign> beboda gewritene <foreign>id est scripta</foreign> & on þam oðerum
seofon; þæt feowerfealde fulfremed ys getæl & mid feower mægnum
homo byð gewurðod: rihtwisnysse gemetgunge mid strengðe mid snoternysse;
þæt getæl ys gefrætwod mid feower geres timan þæra naman synt:
<foreign>i</foreign> lengtentima, <foreign>ii</foreign> sumor, <foreign>iii</foreign> hærfest, <foreign>iiii</foreign> winter, & byð
gewurðod mid larum feower Godspelleras þa feower nytenu beon synd geworhte
on þære bec þæs mæran witegan.
 202.11. <foreign>Sunt enim iii or principales uenti, quorum hec sunt
nomina: subsolanus</foreign> Eastwind, <foreign>zephirus</foreign> west, <foreign>septentrio</foreign> norð, <foreign>auster</foreign>
suð.
 202.15. <foreign>Sunt quattuor aelementa</foreign> gesceaft: <foreign>aer</foreign> lyft, <foreign>ignis</foreign>
fyr, <foreign>aqua</foreign> wæter, <foreign>terra</foreign> eorðe: <foreign>sunt quattuor climata cosmi, id est
oriens</foreign> eastdæl, <foreign>occidens</foreign> west, <foreign>aquilo</foreign> norð, <foreign>meridies</foreign> suð, <foreign>sicut
Psalmista concinit: A solis ortu, et occasu; ab aquilone, et mari</foreign>.
 204.4. <foreign>Est quaternarius adhuc humano bis bino septus stemate:
honore, id est, pueritia</foreign> cildhad, <foreign>adholescentia</foreign> cnihthad, <foreign>iuuentute</foreign>
geþungen yld, <foreign>senectute</foreign> fulre yld.
 236.12. We witon þæt iunge clericas þas þing ne cunnon,
þeah þa scolieras þe on mynstre synd getydde þisra þinga gymon &
gelomlice heom betwux wealcun.
 236.14. Nu wylle we þas þing ægðer ge on Lyden ge on
Englisc geswutelian.
 236.16. Þæt forme þusend, þæt ys seo forme yld þises
middaneardes, stod on hund þusend wintrum & syx hund wintrum & syx
& fiftigum wintrum, æfter þære soðfæstnysse þe þa Iudeisce
witan heoldon, & æfter þam þe þa hundseofontig witan gesetton, se
tima wæs standende twa þusend wintra & twahund & twa &
feowertig geara gerimes.
 236.27. Ðus on Englisc.
 236.28. Seo oðer yld þises middaneardes wæs standende
æfter þære Ebreiscan þeode twa hund wintra & twa &
hundnigontig wintra: & æfter þæra hundseofontigra wealhstoda
gesetnyssa, se tima stod on þusend wintrum & on twa & hundseofontigum
wintrum.
 238.4. Þus on Englisc: Seo þridde yld æfter ægðres
þisra getæle wunode nigonhund wintra & twa & feowertig.
 238.12. Þus on Englisc: Seo feorðe yld þisses middaneardes
stod on feower hund wintrum & þrym hundseofontigum wintrum æfter
þæra Ebreiscra gesetnysse.
 238.15. Æfter þæra hundseofontigra gefadunge, þær
wæron twelf ma.
 238.16. Þonne wæron þær feower hund & fif &
hundeahtatig geara.
 238.21. Þus on Englisc: Seo fifte yld stod on fif hund wintrum
& nigon & hundeahtatigum wintrum.
 238.28. Seo syxte yld, þe nu ys, hyre geendung ys swyðe
ungewis, ac hyre yld sceal forealdian & mid worulde ende beon geendod.

END_TEXT
START_TEXT

ByrM 2 (Henel)
B20.20.2.
Byrhtferth's Manual: Henel 1937, 123-4.



 1. Gif ðe gelustfullað todælan ðæs geres dagas oððe
ðæs monðes, oððe ðæs dæges tida, oððe ænig oðer
ðing mare oððe læsse, ðurh twelffeald getæll, þænne wite
ðu to soþe þæt se twelfta dæl byð genemd <foreign>vncia</foreign>, and ða
endlufon beoð geciged <foreign>deunce</foreign>.
 5. <foreign>Vncia</foreign> hæfð ðis taken, and <foreign>Deunx</foreign> oððe <foreign>Iabus</foreign>
hæfð ðis taken, and <foreign>Decunx</foreign> oððe <foreign>dextans</foreign>, þæt is se teoða
dæl, bið ðus amearcod.
 7. <foreign>Dodrans</foreign>, oððe <foreign>dodras</foreign>, þæt synt ða nigon dælas,
beoð þus gesette.
 8. <foreign>Bes suie bisse</foreign>, þæt synd þa eahta dælas, beoð
ðus gewurðod.
 10. <foreign>Septunx</foreign>, þæt beoð ða seofon dælas beoð þus
geswutlode.
 11. <foreign>Semis</foreign>, þæt beoð ðus six dælas, ðe beoð ðus
gemencod.
 12. <foreign>Quincunx uel cincus</foreign>, þæt beoð ða fif dælas, þe
beoð ðus gehiwod.
 13. <foreign>Triens uel treas</foreign>, þæt synt ða feowor dælas, þe
beoð þus gehiwod.
 14. <foreign>Quadrans</foreign>, þæt synt þa ðreo dælas, ðe beoð
ðus amearcod.
 15. <foreign>Sextans</foreign>, þæt beoð þa twegen dælas, þe beoð
ðus amearcod.
 16. <foreign>Semiuncia</foreign>, þæt bið healf <foreign>uncia</foreign>.
 17. <foreign>Vncia</foreign> hæfð <foreign>XXIIII scripulos</foreign>, and <foreign>semiuncia</foreign> hæfð
<foreign>XII scripulos</foreign>.
 19. <foreign>Scripuli sex quadrantem þerficiunt. Dicitur scripulus alio
nomine sicilicus. Greci uero dodrantem appellant, latini quadrantem uocant</foreign>.
 22. <foreign>xxiiii scripuli</foreign> wyrcaþ ane uncia, and <foreign>semiuntia</foreign> hæfð
<foreign>xii scripulos</foreign>.
 23. <foreign>Semiuncia</foreign> bið ðus gemearcod <foreign>due sextule siue</foreign> sescle
<foreign>viii scripuli</foreign>.
 24. <foreign>Due sextule</foreign> beoþ þus, and <foreign>sicilicus</foreign> beoð <foreign>sex
scripuli</foreign>, and bið ðus amearcod.
 26. <foreign>Sextula siue</foreign> sescle beoð <foreign>iiii scripuli</foreign>, and byð ðus
amearcod/.
 27. <foreign>Dimidia sextula siue</foreign> sescle beoð twa scripuli, and bið
ðus amearcod.
 28. <foreign>Scripulus</foreign> hæfð six <foreign>cilicus</foreign>, and ða six <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, and þus he is amearcod.
 31. Þe dæg hæfð <foreign>xxiiii</foreign> tida, and six twia <foreign>scripuli</foreign>
wyrcað healfe uncia, and twa <foreign>semiuntia</foreign> wyrcað ane uncia.
 32. An uncia stent on <foreign>xxiiii</foreign> penigum.
 33. Twelf siþun twelf peningas beoð on anum punde.
 34. Nim þa twelf of ðam getæle and hat ða twelf vncia, and
ða endluuon dælas deuncem.

END_TEXT
START_TEXT

Lch II (2 Head)<extent></extent>
B21.2.1.2.1.
Bald's Leechbook: Cockayne 1864-6, II, 158-174 (Bk II, Table of Contents).



 1. Þas læcedomas belimpað to eallum innoþa mettrymnessum.
 2. Læcedomas wiþ magan sare, ealra <foreign>X</foreign>, & gif se maga
aþened sie & hwæt he þicgean scyle on þære adle.
 3. Læcedomas be geswelle & sare þæs magan, hu him mon
scyle blod lætan.
 4. Læcedomas wiþ heardum swyle þæs magan & smerenessa
& hwæt he þicgean scyle.
 5. Læcedomas wiþ magan aþundenesse & hwæt he on
þære adle þicge.
 6. Læcedomas wiþ unluste & wlætan þe of magan cymð
& hwæt he þicgean scyle, <foreign>IIII</foreign> cræftas.
 7. Læcedomas wið adeadodum magan & gif he forsogen sie
& tacn adeadodes magan, hu þæt ne gemylt þæt he þigeþ, <foreign>VI</foreign>
læcedomas.
 8. Læcedomas wiþ sare & unluste þæs magan se þe ne
mæg ne mid mete ne mid drincan beon gelacnod & bitere hræcetunge
þrowað, <foreign>IIII</foreign> cræftas.
 9. Læcedomas wiþ inwunde magan.
 10. Læcedom wið wlættan & to hætenne untrumne
magan.
 11. Læcedom wiþ aþundenesse magan windigre & eþunge.
 12. Læcedom wiþ spiwþan & wiþ þon ðe him mete
under gewunian nelle.
 13. Læcedom wiþ magan springe.
 14. Læcedom wið eallum magan untrumnessum.
 15. Læcedom wiþ þæs magan springe þonne þurh muþ
bitere hræcð oþþe bealcet oþþe him on þam magan se mete
abiterað & sygeþ & hu sio ablawung þæs magan cymð of þam
blacum omum.
 16. Læcedomas & tacn þæs hatan omihtan magan, ungemet
fæsta, & þæs ungesceadlice cealdan magan; Tacn hu se hata omihta
maga ungemet þurst & swol þrowað & nearonesse & geswogunga
& gemodes tweonunge, unlust ge wlætta & hu ðone cealdan magan
ungeliclice mettas lyste, læcedomas to bæm micle & eþele & be
lattre meltunge sumra metta.
 17. Læcecræftas be lifre missenlice gecyndo & adlum &
hu hio on þa swiðran sidan aþened biþ oþ þone nuseoþan & hu
hio biþ fiflæppedu & hu hio is blodes timber & hus &
þætte sex þing wyrceaþ liferwærce & lacnung þara ealra &
sweotol tacn þara ealra, ge be micgean ge be unluste ge be his hiwe &
oþrum manegum tacnum.
 18. Læcas lærað þisne læcedom wiþ lifre swyle &
aþundenesse.
 19. Læceas secgeaþ þas tacn be aswollenre & gewundadre
lifre & læcedomas wið þon & be þære lifre heardunge.
 20. Læcas lærað þis wiþ þære lifre wunde þonne
se swyle ge wyrms tobyrst.
 21. Læcedomas & tacn aheardodre lifre & ablawenre on
manigfealde wisan, ge on þam læppum ge on þam uferum ge on þam
filmenum ge on þam holcum þære lifre.
 22. Læcedomas wiþ þære gefelan heardnesse þære lifre
& sealfa & wyrtdrencas oþþe gif hio tobyrst & niþer gewit
oððe upastihð oþþe to langsum wyrð sio ungefele aheardung þære
lifre.
 23. Læcedomas hwæt him sie to forganne on liferadle, hwæt
him sie to healdanne, ge on læcedomum ge on mete, & tacn þæt se
swile þwinan ne mæg ne utyrnan on þære lifre.
 24. Læcedomas & wyrtdrencas wiþ eallum lifer wærcum,
ealra þreotyne, & gif lifer weaxe.
 25. Læcas eac be eallum wambe coþum & adlum sweotol tacn
fundon & læcedomas & hu mon þa yfelan wætan þære wambe
lacnian scyle & þonne adl to þære wambe wile for þære yfelan
omihtan wætan, cneow hatiað, lendenu hefegiað, sariað þara lendena
liran, togeoteþ betweox sculdrum, utgong gemenged.
 26. Læcedomas gif sio wamb wund bið, hu þæt mon ongitan
mæge & gelacnian, <foreign>V</foreign> cræftas.
 27. Læcedomas be wambe missenlicre gecyndo oþþe misbyrdo, hu
þæt mon mæge ongitan & gelacnian & be wambe hattre gecyndo
& be cealdre & wætre gecyndo & be hattre & drigre gecyndo
& þæt hæmed þing ne duge þyrrum lichoman & ne sceþeþ
hatum ne wætum, seofon cræftas, & þætte hæmed þing
swiðost eglað þam ðe hornadle habbað.
 28. Læcedomas wiþ þon þe monnes þæt uferre hrif sie
gefylled wið yfelre wætan & be windigre wambe.
 29. Læcedomas wiþ þon þe mete untela mylte & cirre on
fule & yfle wætan oþþe scittan.
 30. Læcedomas gif þu wille þæt þin wamb sie simle
gesund & be coðe & sare be wambe coðe & innefaran sare & to
wambe gemetlicunge, syxtyne cræftas.
 31. Læcedomas & tacnung on þam roppe & smæl
þearme & on utgonge, hu hie þrowiað ormætne þurst & unlust
& be hiora hiwe & þam nafolan & rægreosan & bæc
þearme & niweseoþan & milte, scare & hu unlæcas wenað
þæt þæt sie lendenadl oþþe milt wærc & hwær þa wamb
seocan þa adle þrowien & hu him sie & hu hiora mon tilian scyle,
feower wisa.
 32. Læcedomas hu mon swa geradne man lacnian scule ge mid
blodlæse & sealfe & baðo & lacnung on þæt hrif to
sendanne; & þas læcedomas magon wið lendenece & gif mon sonde
mige, wiþ ut wærce, wið magan adlum & clawunga & wifa
dedternessum & be þære coðe hu man lyste utgan & ne mæg &
gif se utgang sie windig & wæterig & blodig, <foreign>XII</foreign> wisan.
 33. Læcedomas wið þære frecnan coðe þe se mon his
utgang þurh ðone muð him fram wyrpð & aspiwan sceal & wið
Innoðwundum & smæl þearma sare & wið tobrocenum innoþum
& wiþ fortogenesse innan & wið þære wambe þe late mylt &
se þara læcedoma ne gimð þonne becymð him on wæter bolla, lifer
wærc, miltes sar, micgean forhæfdnes, wambe ablawung, lendenwærc, sond
& stanas on blædran weaxað, þreotyne cræftas.
 34. Læcedomas & be þæs mannes mihtum sceal mon þa
læcedomas sellan þe þonne gefoge synd, ge heafde ge heortan & wambe
& blædran & sogeþan, & hu geares hit sie be hæto & cele
& wiþ lattre meltunge oððe gif wamb forweaxen & forwundod sie
& gif mon sie innan forblawen & wið wambe wrinum & gicþum,
nygan wisan.
 35. Læcedomas be cilda oferfyllo & wambe & gif him mete
tela ne mylte & him swat ofga & stince fule.
 36. Læcedomas be miltewærce & þæt he bið on þa
winstran sidan & tacn ðære adle, hu higelease hi beoð, & hu lang
se milte sie & be þæs miltes filmene on þa winstran healfe, be
hleahtre þe of milte cymð, hu se milte æghwæt þrowað þæs
þe oþer limo ge hat ge ceald & be bæðe & hæmed þinge
& hwanan sio hæto cume & cele þæs miltes, eahta cræftas.
 37. Læcedomas hu mon scyle þone monnan innan & utan mid
cealdum & hatum læcedomum lacnian & hwilc mete him sie to þicgenne
& hwilc him sie to forganne.
 38. Læcedomas hu mon sceal þa wætan & wonsceafta utan
lacnian & be þam wætum yflum þæs miltes & wið slipunge
wætan þæs miltes.
 39. Læcedom wiþ windigre aþundenesse þæs miltes, sio
cymð of æpla æte & hnuta & pysena & huniges æte &
þone rop & inneforan & wambe & magan þa geondblawad & wið
sogeþan & seadan þe of milte cymð & hu sio adl gewent on wæter
bollan, ealles tyn cræftas.
 40. Læcedomas be ablawunge & aheardunge þæs blodes on
þam milte.
 41. Læcedomas wiþ þære heardnesse & sare miltes &
hu mon mæg swines blædran mid ecede gefyldre gehnescan þa heardnesse
& wiþ eallum inadlum, þry cræftas.
 42. Læcedomas gif omihtre blod & yfele wætan on þam
milte syn þindende, þonne sceal him mon blod lætan on þas wisan þe
þeos læceboc segþ & be þæs blodes hiwe.
 43. Læcedomas hwæt him on þære adle to þicgenne sie
hwæt to forganne.
 44. Læcedom, eft, se þe þæt yfel uttihð of þam milte,
swiðe æþele, & se eac deah wiþ magan ablawunge & innoþa,
hnesceþ þa wambe, þynnaþ þa oman, bitere hræcetunge aweg deþ
& breost coþe & sid wærc & lifer adle & milte wærc
& wambe wind, eal þa liht.
 45. Læcedomas & swiðdrenc wiþ aswollenum.
 46. Læcedomas wiþ gehwæþerre sidan sare & tacn
wundorlicu hwanan sio cume & hu sio adl toweard sie & hu mon þara
tilian scyle.
 47. Læcedomas þa ðe þynnunge hæbben & smalunge
mægen, þam lichoman þe þa hæto medmicle oþþe strange þrowien
& hu mon scyle swines blædran on don.
 48. Læcedomas selran gif þas oþre helpe ne syn, hu him mon
eac blod scyle lætan.
 49. Læcedomas & weax sealfa & scearpunga wiþ sidan
sare & hwæt he þicgean scyle.
 50. Læcedomas eft wið sidan sare.
 51. Læcedomas wið lungenadle & laþlicu tacn, hwanan sio
adl cume & hu mon lacnian scyle, drencas & sealfa & briwas, ge
wið lunge wunde & gif lungen breoþe & gif lungen drugige, an &
twentig cræfta.
 52. Læcedomas & spiwedrencas mannum to hæle & gif man
hine ofer gemet brece to spiwanne & eft wece drenc oþþe gif drenc of
men nelle ealles, twentig drencea.
 53. Læcedomas & leohte drencas mannum to hælo &
unspiule drenceas wiþ untrumum innoþum, eahta cræftas.
 54. Læcedomas & drencas wið instice & gif stice butan
innoþe sie.
 55. Læcedomas & drencas gif mon innan forhæfd sie &
wiþ incoþe & fær coþe.
 56. Læcedomas gif mon sie on utwærce & tacn be utsihte,
ge on þam uferran hrife ge on þam niþerran, & hwanan sio adl cume
& hu mon hie scyle lacnian & hwæt mon þicgean scyle; & eft
wiþ þon gif mon blode ane utyrne & wiþ miclum sare & ablaunesse
þæs innoþes oþþe gif mon for roppes untrumnesse utyrne oþþe gif
hwa blodryne þrowige on þam niþerran dælum his lichoman oþþe gif
hwam sie micge on blod, gif hio gehwyrfþ oððe gif mon utgang næbbe
& eft utyrnende briw, fif & hund seofontig læcedoma.
 57. Læcedomas wiþ þearmes utgange & gif men bilyhte sie
ymb þone þearm & wið blæc þearmes utgange, nigon wisan.
 58. Læcedomas be þære adle þe stanas on men innan
geweaxen on þære blædran oððe elles hwær & tacn þære
adle be halra manna & unhalra micgea hiwum & hwilcne mete mon þicgean
scyle oþþe forgan, twentig cræfta.
 59. Læcedomas wiþ þære healfdeadan adle & hwanan sio
cume & hu mon lacnian scyle, sealfa & onlegena & wyrtdrencas,
oþþe gif neb oþþe heafod sar sie, be baðe & blodlæse &
þæt sio adl ær feowertigum oþþe fiftigum wintra on monnan ne becume
& be þam suþernan wyrteceddrence, an & twentig cræfta.
 60. Læcedomas wiþ wifa gecyndum forsetenum & eallum wifa
tydernessum, gif wif bearn ne mæge geberan oþþe gif bearn weorþe dead
on wifes innoþe oððe gif hio cennan ne mæge do on hire gyrdels þas
gebedo swa on þisum læcebocum segþ; & manigfeald tacn þæt mon
mæge ongitan hwæþer hit hyse cild þe mæden cild beon wille &
wiþ wifa adle & gif wif migan ne mæge & gif wif ne mæge raðe
beon geclænsod & wiþ wifa blodsihtan & gif wif of gemyndum sie
& gif þu wille þæt wif cild hæbbe oþþe tife hwelp oþþe
gif men cwið sie forweaxen oþþe gif man semninga swigie, an &
feowertig cræfta.
 61. Læcedom wiþ þære geolwan adle & wið þæm
miclan lice & dolhdrencas twegen & oþer mæg wiþ lungen wunde
eac.
 62. Læcedomas wiþ miclum heafod ece & wærce & sealf
to þon ilcan & leah & eagsealfa & gebed to eagum.
 63. Læcedom wiþ þeoradle & wiþ lungenadle & wiþ
utwærce & gif mon blode spiwe & wiþ blodryne & gif lim
færinga ace & wiþ blæce on andwlitan.
 64. Læcedom, se monian wiþ innoþes forhæfdnesse &
gutomon/ wið milte wærce & stice & spican wiþ utsihtan &
dracontian wiþ fule horas on men & alwan wiþ untrymnessum &
galbanes wiþ nearwum breostum & balzaman smiring wiþ eallum
untrumnessum & petraoleum to drincanne anfeald wiþ innan tydernesse &
utan to smerwanne & tyriaca, is god drenc, wiþ innoþ tydernessum &
se hwita stan wið eallum uncuþum brocum.
 65. Læcedom gif hors sie ofscoten & wiþ utwærce &
gif utgang forseten sie & wiþ lenctenadle, eft, wiþ utwærce &
wiþ unlybbum & wiþ þære geolwan adle & gif men sie færlice
yfele & to gehealdanne lichoman hælo & wiþ gicþan & ælue
& wiþ londadle & gongelwæfran bite & wið utsihte &
heafodsealfa.
 66. Be þam stane þe gagates hatte.
 67. Be wæge eles & oþerra missenlicra þinga.

END_TEXT
START_TEXT

Lch II (2)<extent></extent>
B21.2.1.2.2.
Bald's Leechbook: Cockayne 1864-6, II, 174-298 (Bk II).



 1.1.1. Þis sint tacn adlies magan, ærest gelome spætunga
oððe hræcunga, cisnes, & se man hine gelome to spiwanne & he
onfindeþ swile & þæt þa oman beoð inne betynde þurh þa
ablawunge & him bið uneþe þurst getenge.
 1.1.4. Eac of þæs magan adle cumað monige & missenlica
adla geborstena wunda & hramma & fylle wærc & fienda adl &
micla murnunga & unrotnessa butan þearfe & oman & ungemetlica
mete socna & ungemetlice unlustas & cisnessa & sara inadle on wifes
gecyndon & on fotum & blædran & on unmode & on ungemet
wæccum & ungewitlico word.
 1.1.8. Se maga biþ neah þære heortan & þære gelodr
& geadortenge þam brægene of þam cumað þa adla swiþost of
þæs magan intingan & on yflum seawum, wætan atterberendum.
 1.1.10. Þonne ða wætan þa yfelan weorþaþ gegaderode
on þone magan & þær rixiað mid scearfunga innan, swiþost on
þam monnum þe habbað swiþe gefelne & sarcrenne magan swa þæt
hie sume somnunga sweltaþ, ne magon aberan þa strangan scearfunga þæra
æterna wætena.
 1.1.14. Hwilum wyrmas of þam inþerran dælum gesecað þa
uferran dælas to þam magan & eac heortcoþe wyrceað & angnessa
& geswowunga swa þætte hwilum sume men fram þara wyrma slitunge
sweltað & forweorþað.
 1.1.17. Forþon þæm mannum deah þæt him mon on fruman
þa mettas gife þe celunge & strangunge mægen hæbben swa swa
beoþ æppla, nales to swete ealles ac surmelsce, & peran & persucas
& hlaf gedon on ceald wæter oþþe on hat be þære gelicunge
þæs magan þe þa yfelan wætan sceorfendan & scearpan hæfð.
 1.1.21. Þis deah eac on fruman þam ðe þa heortcoðe &
þæt gesceorf ðrowiað.
 1.1.21. Ælcra gerist þæt him mon lytlum þa mettas selle
þa þe late melten, leax & þa fixas þa ðe late meltan, gose
innefle & swines fet, þa ðe mægen wiþ habban þam yfelan wætan
& þonne him sel sie þonne þicge he swetran mettas.
 1.1.24. Ne biþ him nanwuht selre þonne he þa þicge þa
þe late melten & swa þeah ne synd scitole, þicge to undernes hlaf
gebrocenne on hat wæter oþþe æppla berindede.
 1.1.27. Eac biþ god fultum on godum wyrtdrencum swa læcas
wyrcað of ecede & of finoles wyrttruman & of rinde & of alwan
& of doran hunige, gemeng þæt & sele þæs cucler fulne
oþþe twegen.
 1.1.29. Þonne hnescað þæt þa wambe & trymeþ &
þæt deah wiþ breost wærce & wiþ heortcoþe & wið
fellewærce & wiþ þon þe mon sie on þam magan omigre wætan
gefylled & wið manegum adlum þæt deah ða þe cumað of oferfyllo
& of missenlicum yflum wætum.
 1.1.33. Gif hie cumen of oferfyllo mid spiwe þan hy mon sceal
lytlian.
 1.1.33. Gif hie þonne cumað of oþrum biterum & yfelum
wætum þa þe wyrceað oman þonne beoþ þa elcran to stillanne
oþþæt þe hie unstrangran weorþan, swiþost gif þa wætan beoð
þicce & slipegran.
 1.2.1. Be wambe coþe oþþe gif of þære wambe anre þa
yfelan wætan cumen & ne oferyrnen ealne þone lichoman, þæt mon
sceall mid halwendum mettum anum lacnian.
 1.2.3. Gif þonne sio yfele wæte of þære wambe oferyrneþ
ealne þone lichoman þæs mon sceal mid maran lacnunge tilian, hwilum him
mon sceal of ædran blod lætan gif þæs blodes to fela þince &
þære yflan wætan, & eac wyrtdrenc sellan, ac ærest mon sceal
blod lætan æfter þon wyrtdrenc sellan.
 2.1.1. Wiþ sarum & aþundenum magan genim ele & gedo
hwit cwuda & dile & suþerne wermod on þone ele, læt standan
þreo niht & gedo þæt þa wyrta syn gesodene on þam ele, gedo
ðonne on hnesce wulle, smire þone magan mid.
 2.1.4. Eft wiþ þon ilcan genim ealdne rysle, getrifula on
treowenum mortere, meng wið æges þæt hwite, do on clað, lege on.
 2.1.5. Wiþ sarum magan eft, gedo on wearmne ele þa wyrt, þe
hatte fenogrecum & laures croppan & dile, smire þone magan mid þy.
 2.2.1. Wiþ sarum magan, wegbrædan seaw, & eced do on
clað, lege on.
 2.2.1. Eft, gif se maga aþunden sie oþþe aþened genim
þæs selestan wines & grenes eles swilc healf, seoþ wermodes croppan,
do on hnesce wulle, smire mid, selle him þonne flæsc etan lytelra wuhta,
smælra fugla, gesodenra & gebrædra, & manigfeald æppelcyn,
peran, æpeningas, pisan ofþænda & gesodena on ecede & on
wætre & on wine wel scearpum.
 2.2.6. Wiþ sarum magan, rosan leafa, <foreign>V</foreign> oþþe <foreign>VII</foreign> oððe
nigon, & pipores corna emfela, gegnid smale & on hatum wætere sele
drincan.
 2.2.8. Eft wiþ þon ilcan genim of pinhnyte <foreign>XX</foreign> geclænsodra
cyrnela & cymenes swa micel swa þu mæge mid þrim fingrum foreweardum
genimam, getrifula þonne bollan fulne, wyl on mortere, gedo cealdes
wæteres to <foreign>II</foreign> gode bollan fulle, sele ðonne ærest þæt healf to
drincanne.
 2.3.1. Eft is onlegen to trymmanne þone magan & to bindanne
æfter utsihtan oþþe æfter wyrtdrence, gebærnedne hlaf clænne
seoþ on ealdum wine gif þu hæbbe, gif hit sie sumor do wermodes sædes
dust to seoþ ætgædere, do on clað, ofersmit mid ele, lege on þone
magan.
 2.3.4. Gif hit sie winter ne þearft þu þone wermod to don.
 3.1.1. Be geswelle & sare þæs magan, gif se man þæt
mægen hæbbe læt him blod, æfter þon mid þy ele smire þe þa
wyrta syn on gesodene þe we ær nemdon, æfter þon mid hate hunige
smire & ofersceade þonne mid hwites cwidues & alwan duste &
pipores hwæthwega, oferlecge þonne mid linene claðe oððe mid
eowocigre wulle & sele wermod on wearmum wætere twam nihtum ær
ofgotenne þæt se þam omum stille & sele þonne gepiporodne
wyrtdrenc.
 3.1.7. & ðonne sceal mon þam men mid drium handum on
morgenne & on æfenne þa handa & þa fet gnidan swiðe &
þyn & gif hit sie god weder he him on underne gife gange him ut hwider
hwega sume hwile, gif hit ne sie weder gange him in geond his hus.
 4.1.1. Wiþ heardum swile þæs magan sele þu him sealte
mettas & haran flæsc & eofores, rudan wyrttruman & cersan &
scir win & eaðmelte mettas & onlegena utteonde þone heardan swile
& bæð, þenda smerwunga wyrce of ele & of wermode & of hwitum
cwidue & wine, beþe ðonne, smire mid þy, oflege þonne mid eowecigre
wulle & besweþe, genim eac milsce æppla, gedo neahterne on win &
þonne geseoð, geswete þonne þæt wos mid huniges teare & gepipera
mid <foreign>XX</foreign> corna, sele him þonne on morgenne lytelne bollan fullne oððe
cucler fulne þus geworhtes drincan.
 5.1.1. Læcedom wiþ þæs magan aþundennesse, þæs
mannes fet & handa man sceal swiþe on morgentidum þyn & hine mon
sceal swiðe hlude hatan grædan oððe singan & hine mon scel
neahtnestigne tyhtan & gremian to spiwanne & on morgen smircwan mid ele
on þam ðe sie gesoden rude & wermod & þa ærgenemnedan mettas
þicge.
 6.1.1. Wiþ unluste & wlættan þe of magan cymð & be
his mete sele him neahtnestigum wermod oððe þreobread, gedon on scearp
win, sele neahtnestigum & æfter þon sealte mettas mid ecede geswete
& gerenodne senep & rædic þicgen & ealle þa mettas ge
drincan þa þe habban hat mægen & scearp sele þicgean.
 6.1.5. & gebeorh þæt hie ungemeltnesse ne þrowian &
god win gehæt & hluttor þicgen on neaht nestig & neaht nestige
lapien on hunig & secen him broc on onrade & on wæne oððe on
þon þe hie a þrowian mægen.
 6.1.7. Eft wiþ metes unluste genim suþerne cymen, ofþæne
mid ecede, adrige ðonne & gegnid on mortere & finoles sædes &
diles þreo cuclermæl, gegnid eall togædere, geece pipores þreo
cuclermæl & rudan leafa <foreign>VII</foreign> cuclermæl & þæs selestan
huniges asiwenes an pund, getrifula eal togædere, yce þonne mid ecede swa
þe þince þæt hit sie on þa onlicnesse geworht þe senop bið
getemprod to inwisan, gedo þonne on glæs fæt & þonne mid hlafe
oððe mid swa hwilcum mete swa þu wille, lapa on & nytta ge þeah
þu mid cuclere þæt supe þæt hylpþ.
 6.1.15. Þises þu nytta ge on æfenne ge on underne.
 6.1.15. Nis þæt wiþ þam unluste anum god þæs magan ac
eallum þam lichoman þæt deah.
 6.2.1. Wiþ metes unluste, dweorgedwostlan on wætre
ofþænde gegnid mid ecede, sele drincan wið wlættan.
 6.2.2. Wiþ unluste eft mintan & pipores nigan corn gegniden
on wine sele drincan.
 7.1.1. Þis sceal wið adeadodum magan, genim huniges & eced
togædere gemenged & gebeatenne pipor, sele on morgenne cuclerfulne
neahtnestigum, nyttige scearpera drincena & metta & æt baþe mid
sinope gnide & smerwe.
 7.1.3. Sele him eac neahtnestigum þis, genim eced wiþ
glædenan gemenged hwæthwega & langes pipores <foreign>X</foreign> corn oþþe
croppan & senep, menge eall togædere & trifolige, sele nihtnestigum
an cuclermæl.
 7.1.6. Geþenc ðu þonne hwæþre þætte ealle þa
ærgenemnedan læcedomas & þa æfterwritenan ne sculon on ane
þrage to lange beon to gedone ac sculon fæc habban betweonum & reste,
hwilum twegen dagas hwilum þry, & þonne him mon blod læte on ædre
on þam dagum ne do him mon nanne oþerne læcedom to nymþe ymb <foreign>V</foreign> niht
oþþe ma.
 7.1.10. Wiþ forsogenum magan oþþe aþundenum genim
hryþeren flæsc gesoden on ecede & mid ele gerenod mid sealte &
dile & por, þicge þæt seofon niht, þonne liht þæt þone
geswencedan magan.
 7.1.13. Þis synd tacn adeadodes magan, þæt he þigð ne
gemylt þæt ac se geþigeda mete hefegaþ þone magan & he þone
sammeltan þurh ða wambe utsent.
 8.1.1. Wiþ sare & unluste þæs magan se þe ne mæg ne
mid mete ne mid drincan beon gelacnod, & bitere hræcetunge nim
centaurian, þæt is felterre, sume hatað hyrde wyrt, sume eorð geallan,
gegnid an pund & gedo þæron hates wæteres <foreign>IIII</foreign> bollan fulle, sele
him neaht nestigum drincan þry dagas.
 8.1.6. Eft, genim þa reade netlan ufewearde hæbbende sæd,
aþweah clæne & wyrce to supanne.
 8.1.7. Eft, grenes merces getrifulades seaw & awrungenes sele
drincan & on þa ilcan wisan sele him drincan hunan seaw.
 8.1.8. Eft, wið magan sare, rudan & mintan, dile,
dweorgedwostlan, agrimonian, sume hatað garclife, & cersan, gecnua ealle
on wine oþþe on ealað, sele ælce dæge to drincanne.
 9.1.1. Wiþ inwunde magan nim gate meoluc þonne hio furþum
amolcen sie, sele drincan.
 9.1.2. Sume wearme eowo meoluc drincað wiþ magan sare, sume
þone selestan ele gewyrmedne, sume wiþ þa gate meoluc mengað oþ
þæt hie spiwað þæt hi ðe yþ spiwan magon.
 10.1.1. Wið wlættan & to hætanne magan, wæter
besoden on wermode & on dile oþ þone þriddan dæl, sele þæt
drincan.
 10.1.2. Þæt wyrmð & heardaþ þone magan.
 11.1.1. Wiþ aþundenesse & eþunge magan, finoles
wyrttruman & merces of geot mid scire wine ealde & of þon sele
drincan nehtnestigum <foreign>II</foreign> bollan fulle lytle.
 11.1.3. Wiþ windigre aþundenesse magan to wyrmanne þone
cealdan magan, rudan & dile, mintan & merce, syndrige sceafas geseoð
on þrim ceac fullum wæteres þæt þær ne sie butan an ful, sele
þonne þæt wæter drincan.
 12.1.1. Wið spiwþan & wið þon þe him mete under ne
gewunige genim sinfullan, gegnid on scearp win, sele bollan fulne to
gedrincanne æfter æfen geweorce.
 12.1.3. Genim wiþ þon ilcan finoles seawes twegen dælas,
huniges ænne, seoþ oþ þæt þæt hæbbe huniges þicnesse,
sele þonne neaht nestigum cuclermæl full.
 12.1.5. Þæt wlættan gestireð, þæt lungenne bet,
þæt lifre hælð.
 12.1.5. Wið miclan spiweþan & he ne mæge nanne mete
gehabban genim diles sædes ane yntsan, pipores feower, cymenes þreo,
gegnid swiþe smale, do þonne on wæter þe wære minte on gesoden
& sure æppla oððe wingeardes twigu ufeweard merwe.
 12.1.9. Gif se mon ne sie on fefre yce mid wine & sele drincan
þonne ne to reste gan wille & lege utan on þone magan gesodene wudu
æpla & hlafes cruman & swilce onlegena.
 13.1.1. Þonne sceal þis wiþ þæs magan springe, sum pyse
cyn hatte lenticulas, ete þara hund teontig hreawra.
 13.1.2. Eft, scearpes ecedes gesupe þreo cuclermæl þonne he
slapan wille on æfen.
 14.1.1. Wiþ eallum magan untrumnessum genim finoles wyrttruman
uteweardra, þæt þær mærwost sie, ado of þam finole swa micel swa
oþer healf pund sie, geot þonne ecedes on swa oþer healf sester sie,
læt þonne þreo niht standan swa ætgædere, æfter þon
oferseoð þa wyrttruman hwæt hwega on þam ecede & awring of þam
ecede clæne.
 14.1.5. Gedo þonne on þæt eced huniges mid þy ecede, gedo
þonne alwan godne dæl þær on þætte yntsan gewege oððe ma
& oþer swilc hwites cweodowes & ameos hatte suþerne wyrt oþer
asaru, do þara læs, gemenge hwæþere ealle togædere & þonne
selle him þreo cuclermæl.
 14.1.9. Do þis wið magan bryne & þurste, wlaco wæter
menge wið þone selestan ele, sele drincan.
 14.1.10. Þæt styrð þam þurste.
 15.1.1. Wiþ þæs magan springe þonne þurh muð bitere
hræcð oþþe bealcet oððe him on þam magan sugeð, genim pipores
swilce an mynet gewege, diles sædes swilce <foreign>IIII</foreign> mynet gewegen, oþer
swilc cymenes, gegnid eall & sele on wine cuclermæl þonne he slapan
gan wille.
 15.1.4. Sio aþenung þæs magan & sio ablawunge hæto
cymeð of þam blacum omum.
 15.1.5. Ac genim þonne spiungean, gedo on scearp eced, gewæte
swiðe, lege ofer þone magan þonne hit swilc sie.
 15.1.7. Æfter þon gif þæs ne fele lege oþra onlegena on
strengran & aferran swa swa is ar om wið hunig gemenged & þon
gelic swa læcas cunnon.
 16.1.1. Þis sint tacn þæs hatan magan omihtan ungemet,
fæstlican, & þæs ofercealdan.
 16.1.2. Þæs hatan magan ungemetfæstan tacn sindon þonne
he bið mid omum geswenced, þam men bið þurst getenge & nearones
& geswogunga & modes tweonung & unlust & wlætta.
 16.1.4. Him is nyt þæt he hlaf þicgen on cealdum wætre
oððe on ecede & swiðe fæste gesoden ægra oþþe gebrædde
to undernes & wyrta & lactucas, þæt is leahtric, & mealwan
& hænne flæsc næs swiþe gesoden & gose þa ytmestan limo
& fixas þa þe heard flæsc habban & wine winclan & ostran
& oþru, pysena cyn & mylsce æppla & bæþ of swetum ferscum
wæterum sceal beon geworht, hat bæþ him ne deah.
 16.1.9. Tacn þæs ofercealdan magan, þæt þa men ne
þyrst ne hi swol gefelaþ on magan & ne biþ him ænig wearm
þrowung getenge.
 16.1.11. Ac hy girnað metta swiþor þonne hit geliclic sie
& gif him ofstondeþ on innan ænigu ceald wæte þonne spiwað hie
þæt horh & þa mettas gehabban ne magon þe hie geþicgeað &
æfter þam spiwað sona him to gifanne biddað.
 16.1.14. Þa men þu scealt smerwan mid þy ele þe mon wermod
on seoðe & þa þiccan geurnen on & þa slipinga wætan on þam
magan & þa acolodan & þæt ofstandene þicce slipige horh þu
scealt mid þam ærgenemnedan læcedomum wyrman & þynnian.
 16.1.17. Wyrc him þonne wyrtdrenc of finoles wyrttruman rinde
& merwost sie þætte six yntsan gewege & ecedes anne sester &
alwan þreo yntsan, seoþ þonne on þam ecede þone finol oþ þæt
hit sie wel gesoden, awring þonne þa wyrta of þam ecede, gedo þonne to
þam ecede clænes huniges pund, seoþ þonne ægædere oþ þæt
hit sie swa þicce swa hunig, scead þonne þa alwan on wel gegnidene &
sele þreo cuclermæl mid wætere.
 16.1.23. Þæt deah wiþ heort ece & wiþ felle wærce.
 16.2.1. Be þære ofermiclan friclo, þonne of þære selfan
cealdan adle þæs magan cymð þæt sio ofermiclo friclo & gifernes
arist of þæs hores wætan þe of þam magan cymð & hie beoþ
spiwende &, swa swa hund, eft sona secað þa mettas, þam þu scealt
sellan clæne & hluttor win & read swiðe gehæt, ne sie to scearp
ne se mete ne sie to scearp ne to sur þe þu him selle ac smeþe &
fæt.
 16.2.6. Gif ormæte hungor cymð of ungemetlicre hæto
þæs magan & tyddernesse þæt hie syn sona geswogene gif hie þone
mete næbben, wiþ ormætum hungre þonne scealt þu sona þæs
mannes tilian, bind his ytmestan limo mid byndellum, teoh him þa loccas &
wringe þa earan & þone wangbeard twiccige.
 16.2.10. Þonne him sel sie sele him sona hlaf on wine gebrocenne
ær he oþre mettas þicge.
 16.2.11. Sele him þa mettas þa þe ne sien to raðe gemelte,
late mylt hryþeres flæsc gæten & hiorota, buccena is wyrrest &
ramma & fearra & þa þe swiðe ealde beoð on feoþorfotum
nietenum & fuglas þa þe heard flæsc habbað, pawa, swan, æned.
 16.2.14. Þam ðe cealde wambe habbað þu scealt sellan wel
meltende mettas, scellihte fiscas & culfrena briddas, hænne flæsc
& gose fiþru, swa betere swa fætran sien & ferscran.
 16.2.16. Þa ytmestan leomo swina beoð eaðmelte & geong
hryþer & ticcenu & swete win sel mylt þonne þæt afre.
 17.1.1. Wiþ eallum liferadlum & gecyndum & wæstmum
& be þam sex þingum þe ðone liferwærc wyrceað & lacnung
þara ealra & sweotol tacn, ge be micgean ge be unluste ge hira hiwe, sio
biþ on þa swiþran sidan aþened oþ þone neweseoþan, sio hæfð
fif læppan, helt þa lendenbrædan, sio is blodes timber, & blodes
hus & fostor.
 17.1.5. Þonne þara metta meltung biþ & þynnes þa
becumaþ on þa lifer, þonne wendaþ hie hiora hiw & cerrað on blod
& þa unsefernessa þe þær beoþ hio awyrpþ ut & þæt
clæne blod gesomnaþ & þurh feower ædra swiþost onsent to
þære heortan & eac geond ealne þone lichoman oþ þa ytmestan
limo.
 17.1.9. Be sex þingum þe þone liferwærc wyrceað,
ærest geswel, þæt is aþundenes þære lifer, oþer is þæs
geswelles toberstung, þridde is wund þære lifre, feorþe is welmes
hæto mid gefelnesse & mid sare geswelle, fifte is aheardung þæs
magan mid gefelnesse & mid sare, sexte is heardung þære lifre butan
gefelnesse & butan sare.
 17.1.13. Þære lifre geswel oþþe aþundenesse þu meaht
þus ongitan, on þa swiðran healfe under þam hnescan ribbe biþ
ærest se swile on þære lifre & gefelð se mon ærest þæs
hefignesse & sar & of þære stowe ofer ealle þa sidan astihð
oþ þæt wiþoban & oþ ðone swiþran sculdor þæt sar &
his micgge bið blodread swilce hio blodig sie.
 17.1.18. Biþ him unlust getenge & his hiw blac & he biþ
hwæthwega hriþende & singalne cyle þrowaþ & cwacaþ swa mon
on lenctenadle deþ.
 17.1.20. Ne mæg him mete under gewunian, þint sio lifer &
ne mæg þam sare mid handa onhrinan bið to þon strang & næfþ
nanne slæp þonne hit strangost biþ.
 17.1.22. Þonne se swile tobyrst þonne bið seo micge lyswen
swilce worms, gif he utyrnð þonne biþ þæt sar læsse.
 18.1.1. Wiþ þære lifre swile oððe aþundenesse, gif se
utgang forsitte, him is on fruman blod to forlætenne on ædre on þa
winestran healfe.
 18.1.2. Wyrc him þonne beþinge þus & sealfe, of ele &
rudan & dile & of merces sæde swa micel swa þe þince, seoð
eall mid þy ele & þonne mid hnescre wulle beþe mid þy wose lange
þa swiðran sidan & þonne oferlege mid wulle & besweþe fæste
ymb <foreign>III</foreign> niht.
 18.1.6. Wyrc him eft onlecgende sealfe & beren grytte geond
gotene mid wine & þonne gesodene & mid ecede & mid hunige eall
getrifulad & eft gesoden, lege on þone þiccestan clað oþðe on
fel, swiðe mid swa wearme & on þæt sar bind & hwilum teoh mid
glæse oþþe mid horne.
 18.1.10. Gif se utgang forsitte mid wyrtdrencum ateoh hine ut.
 18.1.10. Wyrc of wermode & of hirde wyrte & of rudan
sæde do aseowones huniges genoh to sele neahtnestigum cucler mæl.
 19.1.1. Tacn be aswollenre & gewundadre lifre, læcedomas
wiþ þon & be þære lifre aheardunge.
 19.1.2. Se þe bið gewundod þonne on þa lifre & gif he
ne biþ þon raþor gelacnod þonne becymð he on þa adle þe mon
wormse spiweþ.
 19.1.3. Gif se geswollena mon on þære lifre oððe se
aþundena swa aswollen gebit oþ þone fif & twentigeþan dæg swa se
swile ne bersteþ þonne onginð sio lifer heardian, gif hio gebyrst þonne
bið þær wind on þære lifre.
 19.1.6. Þære wunde tacn sindon, þonne sio wund geborsten
biþ þonne bið þurh þa wambe se utryne swilce blodig wæter &
biþ his neb read & aswollen & þonne þu him þine hand setest on
þa lifre þonne gefelþ he swiþe micel sar & biþ se man swiðe
mearo & of þære adle cymð ful oft wæter bolla.
 19.1.10. Wiþ geswollenum sare, on fruman mid onlegenum &
sealfum sceal mon lacnian, sio sceal beon of berenum gryttum on leage gesodenum
& of culfrena scearne geworht mid hunige & þonne alecge mon þa
sealfe on hatne clað oþþe fel oþþe cartan, besweþe mid þonne.
 19.1.14. Hnescað se swile sona & gebersteþ innan.
 19.1.14. Drince mulsa, þæt is gemilscede drincan, ælce
dæge & gate meoluc gesodene & wæter on þam sien gesodene gode
wyrta.
 20.1.1. Læcedomas wiþ þære lifre wunde þonne se swile
gewyrsmed tobyrst, nim gate meoluc swa wearme niwan amolcene, sele drincan.
 20.1.2. Do eac to drence nædran geworhte swa læcas cunnon
& þonne hie ælcra drincan willen drincan hie nemne wæter ær
gesoden of wyrtum, on wermode & on oþrum swelcum & swilca onlegena
swa we ær writon.
 20.1.5. Ac mon sceal ær mid wearmum springum & hate wætre
beþian & þwean þa stowe & on þam wætre sien gesodene laures
croppan & hirdewyrt, þæt is eorðgealla, & wermod.
 20.1.7. Mid þy þu þa saran stowa lange ærest beþe &
læt reocan on.
 20.1.8. Gif þonne sio wund swiðe rotige þære lifre oþ
þæt he þæt wursm of muðe hræce gewyrce him gemilscade drincan,
þæt is micel dæl bewylledes wæteres on huniges godum dæle, of
þam sceal beon þæt rot gelome adon þenden hit mon welð oþ
þæt þær nan ne sie, læt þonne colian & sele þonne
drincan.
 21.1.1. Her sint tacn aheardodre lifre, ge on þam læppum &
healocum & filmenum.
 21.1.2. Sio aheardung is on twa wisan gerad, oþer biþ on fruman
ær þon þe ænig oþer earfeþe on lifre becume, oþeru æfter
oþrum earfeþum þære lifre cymð, sio biþ butan sare & þonne
se man mete þigð þonne awyrpð he eft & onwendeþ his hiw &
hæfð ungewealdene wambe & þa micgean.
 21.1.5. & þonne þu ðine handa setst ufan on þa lifre
þonne beoð swa hefige swa stan & ne biþ sar.
 21.1.7. Gif þæt lange swa biþ þonne gehæfþ hit on
uneþelicne wæterbollan.
 21.1.8. Ealle þa blawunge & þa welmas þa þe beoþ
gehwær geond þone lichoman þa cumað of hatum blode & weallendum.
 21.1.9. Swa bið eac swilce on ðære lifre to ongitanne,
hwæþer sio hæto & sio ablawung sie on þære lifre selfre on
þam filmenum & on þam þingum þe ymbutan þa lifre beoþ, &
hwæþer hio sie on ðam liferbylum & læppum þe on þam
liferholum, & healcum þe on þam dælum bæm.
 21.1.13. Þonne se læce þæt ongit þonne mæg he þone
læcedom þe raðor findan.
 21.1.14. Þis synd þa tacn, gif sio ablawung sio hate biþ on
þære lifre ofrum oððe bylum þonne biþ þær micel aþundenes
& fefer mid sweopunga omena & stingende sar oþ þa wiþoban oð
ða eaxle, & hwosta & nearones breosta & mare hefignes þonne
sar.
 21.1.17. & þonne sio ablawung bið on þam filmenum &
on þam ædrum þe on & ymb þa lifre beoð þonne biþ þæt
sar scearpre þonne þæs welmes sar þe on þære lifre selfre beoð
& þu meaht be þon ongitan þæt sio adl biþ þære lifre
læppum & ofrum.
 21.1.20. Gif þonne sio lifre aheardung & sio adl & sio
ablawung biþ on þære lifre healcum & holocum gecenned þonne
þincþ him sona on fruman þæt sio wæte swiþor niþor gewite
þonne hio upstige & se mon geswogunga þrowað & modes
geswæþrunga, ne mæg him se lichoma batian ac he bið blac &
þynne & acolod & forþon ætfilð him wæterbolla.
 22.1.1. Wiþ þære gefelan heardnesse þære lifre, ðonne
is sio to beðianne mid hatan wætre on þam sien gesodene wyrta, wermod
& wildre magþan wyrttruman, fenogrecum hatte wyrt & eorð gealla.
 22.1.3. Þonne þa sien ealle gesodene beþe þonne mid miclum
spryngum þa saran stowe lange, forlæt swa <foreign>III</foreign> dagas.
 22.1.5. Wyrc þonne sealfe of hwætenum gryttum geworht oððe
of briwe of wermode & of wine & of aprotanean & of cymene & of
laures croppan, do huniges to þæt þu þyrfe, sele him þæt þry
dagas, oþre þrie sete him horn on oþþe glæs, teoh ut.
 22.1.8. Sel þu lacnast gif þu seoþest rudan on ele &
grenne wermod oððe drigne & hwit cwudu, þy ealle beþe, lege on
ufan, læt beon ealne dæg & eac fela daga þas þing sint to donne
& þam monnum synd to sellanne migole drincan.
 22.1.11. Þa wyrt petersilian & dile & merces sæd
oððe wyrttruman mid hunige sele þu him ælce dæge drincan, gif him
fefer ne sie yc þæt mid wine.
 22.1.13. Æfter þon oþre wyrtdrencas sculon siþþan
þæt geswel biþ gehweled & tobyrst & wyrð unsarre & niþer
gewit þurh ða wambe & se man mihð wormse, talaþ þæt he þonne
hal sie.
 22.1.15. Þonne beoþ him to sellanne swiþost þa migolan
drincan þætte eall þæt yfel þurh ða wambe & þurh þa
micgean weorðen aweg adon þy læs se mon weorþe þurh þone muþ
worms spiwende & hine huru wiþ bæð healde & wiþ grene
æpla.
 22.2.1. Gif þonne se swile & þæt worms upstihð to
þon þæt þe þince þæt hit mon sniþan mæge & ut
forlætan wyrc him þonne sealfe ærest of culfran scearne & of þam
gelica & ær mid spryngum beþe þa stowe mid þy wætre &
wyrtum þe we ær writon.
 22.2.4. Þonne þu ongite þæt þæt geswel hnescige &
swiþrige þonne hrin ðu him mid þy snid isene & snið lyt hwon
& listum þæt þæt blod mæge ut furþum þylæs þider in
yfel pohha gesige.
 22.2.6. Ne forlæt þu þæs blodes to fela on ænne siþ
þyles se seoca man to werig weorðe oððe swylte.
 22.2.8. Ac þonne þu hit tostinge oþþe sniþe þonne hafa
þe linenne wætlan gearone þæt þu þæt dolh sona mid forwriðe
& þonne þu hit eft ma lætan wille teoh þone wætlan of, læt
lytlum swa oþþæt hit adrugie.
 22.2.10. & þonne sio wund sie clæne geryme þonne
þæt þæt þyrel to nearo ne sie ac þu hie ælce dæge mid pipan
geond spæt & aþweah mid þam þingum, siþþan oslege þe þa
wunde clæsnien.
 22.2.13. Gif hio swiþor unsyfre weorpe clæsna mid hunige &
gelæt eft togædere.
 22.3.1. Eft þonne seo ungefelde aheardung þære lifre to
langsum wyrð þonne wyrcþ hio wæterbollan þone þe mon gelacnian ne
mæg.
 22.3.2. Ac mon sceal sona on fruman þa ær genemnedan
beþunga, ne drince he niwes naht & gif se lifersioca mon blodes to fela
hæbbe þonne sceal him mon ær eallum oþrum læcedomum blod lætan
of þam swiðran earme on þære niþerran ædre.
 22.3.5. Gif þa mon ne mæge eaþe geredian þonne sceal mon
on þære middel ædre blod lætan.
 22.3.7. Þa þe þæt ne doþ on micel earfeþum becumað.
 23.1.1. Hwæt him sie to forganne on liferadle, hwæt him sie
to healdanne, ge on læcedomum ge on mete, forþon is þearf micel þæt
mon nauþer ne sealfa ne baþu ne onlegena ær to nyde ær him mon blod
læte þam þe fela blodes hæþ.
 23.1.4. Æfter þon þe se lichoma sie þurh þa blodlæse
geclæsnad þæs mannes bileofa is to besceawianne.
 23.1.5. Ærest him is to sellanne þæt þone innoð stille
& smeþe, ne sie scearp ne to afor ne slitende ne swigene.
 23.1.6. Ælc broþ is to forganne forþon þe hit biþ
þindende & yfele wætan wyrcþ.
 23.1.7. Ægru sint to forganne forþonþe hira wæte bið
fæt & maran hæto wyrcð.
 23.1.8. Hlafes cruman gif hie beoþ ofþænde oþþe gesodene
sint to þicganne ac na to swiðe.
 23.1.9. Oþre wætan mete gearwa & cocnunga ealle sint to
forbeodanne & eal þa wætan þing & þa smerewigan &
osterhlafas & eall swete þing þe wyrcað aþundenesse.
 23.1.12. Ge, þa scearpan afran þing sint to fleonne forþon
þe þa sint fortynende þa innoþas & gesamnað þone swile &
unyþelice meltað for ðonne æppla ne win nis to sellanne forðon þe
hie habbað hatne bræþ.
 23.1.14. Þam is to þicganne unscearp win, eac sceal mon
oxumellis sellan þæt bið of ecede & of hunige geworht drenc
suþerne.
 23.1.16. & þonne onginð þære hæto welm wanian
swiþost þurh ða micgean & him is to sellanne lactucas & suþerne
popig inneweard.
 23.2.1. Tacn þæt se swile þwinan ne mæg ne utyrnan on
þære lifre, þæt se hæfð hefig sar on niþeweardre lifre
dælum emne swa he sie mid hwilcre hwega byrþenne gehefegod on þære
swiþran healfe & næfð he fefres hæto on þam dælum.
 23.2.4. Þam men sint to sellanne þa drincan & þa
læcedomas þa ðe we lærdon þæt mon dyde to þære ungefelan
heardnesse ongunnenre on þære lifre, gehnescige mid þy þæt
forsetene yfel.
 23.2.7. Gif hwa þone læcedom deþ to þe þa forsettan
þing ontyne & utteo ær þon ðe he þone forheardodan swile
gehnesce weneþ þæt he hit bete, gif þær aht bið læfed þæs
heardan ne bet he hit ac wyrt & adrigþ mid þy læcedome þa wætan
& wirð se swile swa heard swa stan & ne mæg hine mon gemeltan ne
gehnescian.
 24.1.1. Wyrtdrencas wið eallum liferadlum, wyrce mon to drencum
liferseocum mannum merces sæd, diles, wermodes, þy gemete þe læcas
cunnon gnid on wæter, sele drincan.
 24.1.3. Eft, costes & pipores dust & oþra wyrta þisum
gelica drince <foreign>III</foreign> dagas & licge on þa swiðran sidan healfe tid &
drince eft on æfenne.
 24.1.5. Healde hine þonne wiþ eced, wiþ bæþ, wiþ pisan
& beana & næpas & wiþ þa þing þe windigne æþm on
men wyrcen.
 24.1.6. Eft, cost fenumgrecum, pipor, haran tyrdlu, ealra emfela,
gebeat oþþe gegnid & asifte, gedo cucler fulne þæs on win, sele
drincan þam þe butan fefre sie.
 24.1.8. Þæm ðe fefer hæbbe, þæt is micel hæto
& hruð, sele þam on wearmum wætere, gelicge þonne on þa
swiþran sidan & alecge his swiþran hand him under heafod areahte healfe
tid.
 24.2.1. Eft, wyrtdrencas wiþ liferadle, clæfran seawes <foreign>II</foreign>
lytle bollan fulle mid lytle hunige gemengde, do wear fulne gehættes wines
to, sele drincan þry dagas.
 24.2.3. Gif hwæt yfles on wære bið se drenc lacnað.
 24.2.3. Eft, wildre mealwan seawes þry lytle bollan fullan
gemengde wiþ swilc tu wæteres sele drincan <foreign>IIII</foreign> dagas & gif him
hriðadl getenge bið þa todrifþ se wyrtdrenc.
 24.2.6. Eft win, cymen & hunig gegnid tosomne, sele drincan.
 24.2.6. Eft, ifig croppena on þam monðe gegaderod þe we
hatað ianuarius on læden & on englisc se æfterra geola fif &
<foreign>XX</foreign> & pipores eac swa, gegnid þonne mid þy selestan wine &
gehæte, sele þam seocan men neahtnestigum drincan.
 24.2.9. Læcedom wið liferadle eft, caules twigu oþþe
stelan mid þam croppum adrige clænlice, bærne to ahsan, geheald þa
ahsan & þonne þearf sie gedo þære ahsan cucler fulne mid <foreign>XI</foreign>
gegnidenra piporcorna on eald swiþe hluttor gehæt þonne, sele drincan
oþre siþe nigon corn, þriddan siðe seofon.
 24.2.14. Læcedom wiþ lifre adle eft, laures croppan &
pipores corna <foreign>XX</foreign> gegnid smale, gedo on bollan fulne ealdes wines & gemeng
togædere mid glowende isene, sele drincan & gelicge stille.
 24.3.1. Wiþ lifre adlum rudan sceafas þry gedo on wine croccan
& þry micle bollan fulle wæteres, oferwylle oþ þone þriddan
dæl & swete swiðe mid hunige & þonne eft oferwylle, sele
drincan.
 24.3.3. Eft, pintreowes þa grenan twigu ufeweard gegnid on
þæt seleste win, sele drincan.
 24.3.4. Eft, heorotes lungena mid þære þrotan asprindlad
& aþened & adriged on rece & þonne hie ful wel adrugode synd
gebryte & gegnid & þonne gesomna mid hunige, sele to etanne lifer
seocum men.
 24.3.7. Þæt is halwende læcedom.
 24.3.7. Gif lifer weaxe drince se man spiwolne drenc.
 24.3.8. Drince eft wucan æfter þon beon broð & nænige
oþre wætan, oþre wucan drince wermod on maxwyrte awyllede & nane
oþre wætan.
 24.3.10. & ealifer hatte wyrt awylle þa eac on maxwyrte
drince þriddan wucan & nanne oþerne wætan.
 24.3.11. Drince æfter speowolne drenc ane siþe.
 25.1.1. Her sint tacn sweotol be wambe coþum & adlum & hu
mon þa yfelan wætan þære wambe lacnian scyle.
 25.1.2. Þonne wambadl toweard sie þonne beoþ þa tacn, went
hie sio wamb & hryt & gefelð sar þonne se mon mete þigeð &
pungetunga & unlust metes, cneow hatiað, lendenu hefegiað &
togetteþ betweox sculdrum & eall lichoma sticcemælum hefegað &
latiað þa fet & þa liran þara lendena sariað.
 25.1.6. Þonne mon þas tacn ongite þonne is se æresta
læcedom dægfæsten þæt mon mid þy þa wambe clæsnige
þæt hio þy þe leohtre sie.
 25.1.8. Gif sio adl sie þonne git weaxende fæste <foreign>II</foreign> dagas
togædere gif him mægen gelæste.
 25.1.9. Gif he þæt ne mæge selle him mon leohtes hwæt
hwega to þicganne swa ægru beoð & ðon gelic.
 25.1.10. Sume to þære wambe clæsnunga seoþað netelan on
wætre & on wine & on ele, sume þære readan netlan twigu grene,
sume betan oþþe doccan on geswettum wine seoþað & sellað to
þicgenne & gif sio adl mare wyrð & se seoca man þæt mægen
hæfð þonne seoþan hie him strengran wyrta & doþ hwæt hwega
piper to.
 25.2.1. Sceawige mon georne hwilc se utgang sie, þe micel þe
lytel þe þær nan ne sie, leornige be þon se læce hu him þince
hwæt mon don scule.
 25.2.2. Gif þæt sie omihte wæte innan onburnenu tyhte hie
mon ut mid liþum mettum sincendum & ne læt inne gesittan on þam
lichoman & wyrð gegaderod omig wæte on þære wambe oððe on
þam smælþearme & næfð þonne utgang sio stow ac bið awyrded
sio stow & se maga onwent & tobrocen & þæt heafod aþruten
& sar & þa innoþas ablawene & hate fefras & micel þurst
& ealles lichoman adla weorþað aweahte.
 25.2.8. Sceal mon lacnian swilce adle gif he fefer næfð, mid
cu meolcum oððe gate swa nige molcene drince.
 25.2.9. Eac hylpð gif mon mid ea stanum onbærnedum oþþe
mid hatene isene þa meoluc gewyrð & selþ drincan.
 25.2.11. & gif þæt biþ geong man & þa tid
hæfð & mihte him mon sceal of earme blod swiþe lætan & ymb
<foreign>III</foreign> niht drince eft þa meoluc.
 26.1.1. Be wambe coþum & gif hio innan wund biþ hu þæt
mon ongitan mæge & gelacnian.
 26.1.2. Ærest gif hire bið on innan wund þonne biþ
þær sar & beotunga & gesceorf & þonne hie mete þicgeað
& drincað þonne wlatað hie & bið hiora muð ful &
hriðiað & hira utgang blodig & stincð yfele.
 26.1.4. Þam mannum sceal man sellan ægra to supanne, beren
bread, clæne niwe buteran & niwe beren mela oððe grytta togædre
gebriwed swa cocas cunnon, selle mon neahtnestigum.
 26.1.7. Eft, pysena seaw & wegbrædan menge mon wið aseowen
hunig, selle neahtnestigum.
 26.1.8. Eac wiþ þon do man gode sealfa, onlegena utan to, þa
þe þæt yfel ut teon, eaðmylte mettas & scir win & smeþe.
 27.1.1. Be wambe missenlicre gecyndo oððe þære misbyrdo,
hu þæt mon mæge ongitan.
 27.1.2. Þonne hio bið hatre gebyrdo & gecyndo þonne
mæg hire sona lytel drinca helpan.
 27.1.3. Gif he mara biþ se drinca sona biþ seo wamb gehefegod
& cloccet swa swa hit on cylle slecgete & gefihð drium mettum.
 27.1.4. Þonne sio wæte wamb ne þrowað seo þurst &
sio swiðe wætre gecyndo biþ, ne þrowað seo þurst ne hefignesse
metta & gefihð wætum mettum.
 27.1.6. Be hatre gecyndo wambe, sio wamb, seo þe bið hatre
gecyndo, sio melt mete wel, swiþost þa þe hearde beoð & uneað
mylte & gefihð wearmum mettum & drincum & ne biþ hire
gesceðed fram cealdum mettum mid gemete geþigdum.
 27.1.9. Seo þe bið wæterigre gecyndo sio hæfð gode
girnesse metes, hio næfð gode meltunge swiþost on þam mettum þe
uneaðe melte beoð, gefihð cealdum mettum.
 27.2.1. Be cealdre & wætre gecyndo wambe, sio wamb sio ðe
bið cealdre oððe wætre gecyndo oððe misbyrdo, him cymð
brægenes adl & ungewitfæstnes him bið & þonne sio fordrugade
gecyndo on þam sinum & on þam banum biþ þæt þa syn
forþyrrode þonne ne mæg mon þa gelacnian.
 27.2.4. Gif hio þonne biþ innor on þam flæscehtum stowum
mid syndrigum stowum & wætingum & mettum þæt mon mæg
gelacnian þenden of þære lifre sio blodsceawung geond get ealne þone
lichoman.
 27.2.7. Selest læcedom is to swilcum þingum þæt mon
gelome nyttige þices & þa wambe mid þy geslea þonne hio gewyrmedu
sie & baþu of ren wætere & nige molcen meoluc mid hunige
gesmeþed him deah.
 27.2.9. Baþige hine gelome on dæge & hwilum mid ele
smire.
 27.2.10. Him hylpð eac þæt him fæt cild æt slape &
þæt he þæt gedo neah his wambe simle.
 27.2.11. Him hylpð eac ofen bacen hlaf & scellehte fiscas on
wose & þone mete þe wel myltan wille.
 27.3.1. Be hatre & drigre wambe, gif sio wamb adlig bið hat
hwæthwega eac þære drignesse, þonne ne sceal he huniges onbitan ac
eald win wlæce mettas.
 27.3.3. Gif sio yfle wæte to micel sie þonne dugon him ceald
wæter & scearpe mettas butan hætu.
 27.3.4. Hwilum beoþ þa wætan on þære wambe filmenum,
þonne sceal men þæt wislice secean & wærlice clæsnan mid alwan
& mid swelcum utyrnendum drencum ateon ut þa horhehtan wætan,
þwæne mid þy ærest & þonne wyrce leohte spiwole drencas of
rædice swa þæt læcas cunnon.
 27.4.1. Be hæmedþingum, eallum þyrrum lichomum
hæmedþing ne dugon ac swiþost þyrrum & cealdum, ne dereþ hit
hatum & wætum wyrrest bið þam cealdan hatan swiþost þam ðe
hornadle habbað.
 27.4.3. Swelcum mannum deah þæt hie him geswinc angesecen
& hie selfe drencen butan baðe & mid smirenessum hie smerwan.
 27.4.5. Be cealdre gecyndo wambe, se þe cealdre gecyndo sie
nyttige se gemetlices yfeles swilce se þe drigre oððe wætre sie.
 27.4.6. Se þe hattre sie, sio gegadraþ oman, þa mon sceal,
gif hie niþer beoð, þurh þa wambe utsihtan mid wyrtdrence ut adon, gif
hie upstigen þurh spiwþan sceal mon aweg adon.
 28.1.1. Wiþ þon þe mannes þæt uferre hrif sie gefylled
mid yfelre wætan horhehtre, þæt þam mannum gelimpð þe on miclum
gedrince wel fedende mettas þicgeað oþþe spiwað & swiþust
æfter mete & him bið wlætta getenge, beoð geond blawene &
bið sio wamb aþened & hræctað gelome.
 28.1.4. Ðam monnum sceal sellan oxumelle mid rædice, þæt
is suþerne læcedom, & þonne spiwað hie sona þone þiccan horh
& him biþ sel.
 28.1.6. Gewyrc þe læcedom þus, of ecede & of hunige,
genim þæt seleste hunig, do ofer heorð, aseoþ þæt weax, &
þæt hrot of, gedo ðonne to þam hunige emfela ecedes þæs ne sie
swiþe afor ne swiðe swete, meng to gædere & do to fyre on croccan
ofer, wylle on godum gledum clænum & cwicum oþ þæt hit sie
gemenged þæt hit sie an & hæbbe huniges þicnesse & ne sie on
bergnesse to sweotol þæs ecedes afre scearpnes.
 28.1.12. Gif sio wamb biþ wundes full þonne cymð þæt of
wlacre wætan, sio cealde wæte wyrcþ saran.
 28.1.13. Wiþ þon sceal mon seoþan cymen on ele & merces
sæd & moran sæd & diles.
 28.1.14. Gif se cyle sie mara do þonne rudan & laures blede
& finoles sæd gesoden on ele.
 28.1.15. Gif þonne git sio adl egle gebringe inne þurh pipan
oððe horn swa læcas cunnan.
 28.1.16. Þonne deþ þæt þæt sar aweg.
 28.1.16. Gif þonne git sio adl egle do spatl to & gelauredne
ele, þæt is laures seaw oððe blostman gemenged, & eac oþru
þing gif þearf sie sece mon.
 29.1.1. Wiþ þon þe men mete untela melte & gecirre on
yfele wætan & scittan, þam monnum deah þæt hie spiwen.
 29.1.2. Gif him to uneaþe ne sie gegremme mid wyrtdrence þæt
he spiwe.
 29.1.3. Þæt he mid geswette wine gewyrce gif þæs
oferþearf sie ær mete þæt he spiwan mæge.
 29.1.4. Fleo þa mettas þa þe him dylsta & forbærnunga
& stiem on innan wyrcen & to hrædlice meltan, þicgen þa ðe god
seaw wyrcen & wambe hnescen.
 29.1.6. Hwilum him deah þæt him mon selle leohte wyrtdrencas
swilce swa bið wel getead alwe.
 29.1.7. Seo wæte wyrcþ, gif hie mon ne deþ aweg,
uneaþlacna adla, þæt is fot wærc, liþ wærc, lenden wærc &
oft strang fefer becymð on þa men þe þa adle habbað.
 30.1.1. Gif þu wille þæt þin wamb sie simle gesund þonne
scealt þu hire þus tilian gif þu wilt.
 30.1.2. Gesceawa ælce dæge þæt þin utgong & micge
sie gesundlic æfter rihte.
 30.1.3. Gif sio micge sie lytelu seoð merce & finul, wyrc god
broð, oððe seaw & oþra sweta wyrta.
 30.1.4. Gif se utgang sie læssa nim ða wyrt þe hatte on
suþerne terebintina, swa micel swa ele berge, sele þonne to reste gan
wille.
 30.1.6. Þas wyrta sindon eac betste to þon & eað
begeatra, bete & mealwe & brassica & þisum gelica gesodene
ætgædre mid geonge swines flæsce, þicge þæt broð, & eac
deah netle gesoden on wætre & geselt to þicganne, & eac ellenes
leaf & þæt broð on þa ilcan wisan.
 30.1.10. Sume alwan leaf sellað þonne mon wile slapan gan swelc
swa bið þreo beana ælce dæge to forswelganne & þisum gelice
drencas & swiðran gif þearf sie syndon to sellanne Swiðost on
foreweardne lencten ær þon sio yfele wæte, se þe on wintra gesomnad,
bið hie togeote geond oþera lima.
 30.1.14. Monige men þæs ne gymdon, ne ne gymað.
 30.1.14. Þonne becymð of þam yflum wætum, oððe sio
healfdeade adl oþþe fylle wærc oððe sio hwite riefþo þe mon on
suþerne lepra hæt oþðe tetra oþþe heafod hriefðo oþþe oman.
 30.1.16. Forþon sceal mon ær clæsnian þa yflan wætan
aweg ær þon þa yfelan cuman & geweaxen on wintra & þa limo
geond yrnen.
 30.1.18. Wiþ wambe coþe & sare, linsædes gegniden
oððe gebeaten bolla full & <foreign>II</foreign> scearpes ecedes, oferwylle
ætgædere, sele drincan neahtnestigum þam seocan men.
 30.1.20. Eft, lege dweorgedwostlan gecowene on þone nafolan, sona
gestilleþ.
 30.1.21. Eft, diles sædes lytelne gegnid on wæter, sele
drincan.
 30.1.22. Wiþ wambe coðe & wiþ inneforan sare, þonne for
miclum cele wamb sie ungewealden do ða þing to þe we be ufan writon.
 30.1.23. Gif þær þonne sie þæs hrifes wendung oððe
gesceorf genim þreo croppan laures bleda gegnid & cymenes &
petersilian syndrige cucleras fulle & pipores <foreign>XX</foreign> corna, gegnid eall
togædere & þrie filmenna on bridda wambum adrige, æfter ðon genim
wæter, gegnid dile on & þas þing gehæte, sele drincan oþ
þæt þæt sar gestilled sie.
 30.1.28. Wiþ þon ilcan genim hlaf geseoð on gate meolce,
soppige on suþerne.
 30.2.1. Wiþ wambe coþe seoð rudan on ele & þicge on
ele.
 30.2.1. Eft, wilde culfre on ecede & on wætre gesoden sele
to þicgenne.
 30.2.2. Wið wambe coðe, eft, laures leaf ceowe & þæt
seaw swelge & þa leaf lecge on his nafolan.
 30.2.3. Eft, heorotes mearh gemylt sele on hatum wætre drincan.
 30.2.4. To wambe gemetlicunge genim betan, adelf & ahrise, ne
þweah þu hie ac swa lange seoð on cetele & wylle oþ þæt hio
sie eal tosoden & þicge geurnen, do þonne lytel sealtes to &
huniges <foreign>V</foreign> cuclermæl, eles cuclermæl, sele bollan fulne.
 30.2.7. Eft, heafdehtes porres gesodenes syndrigne sele þicgean.
 30.2.8. Eft, þære readan netlan sæd on hlaf sele
þicgean.
 30.2.9. Eft, byrigbergena seaw selle drincan.
 30.2.9. Eft, plum bleda ete neahtnestig.
 30.2.10. Eft, elnes rinde gebeatene, þætte peningge wege, on
cealdes wætres bollan fullum sele drincan.
 31.1.1. Be wambe coþum & tacnum on roppe & on smæl
þearmum, sum cyn bið eac þære ilcan adle on þære wambe & on
þam roppe & smæl þearmum þe þis bið to tacne, þæt hie
þrowiað ormætne þurst & metes unlust & oft ut yrnað gemengde
utgange, hwilum heard hwilum hwit hwilum oft on dæge utgað & þonne
lytlum hwilum æne & þonne micel.
 31.1.5. Hwilum hie wel gelyst utgangan & him þa byrþenne
fram aweorpan & georne tilian ac ne magon nabbað þæt mægen
þære meltunge & dropeteð blod swa þon gelicost þe tobrocen
fæt.
 31.1.8. Be hiora hiwe & þam nafolan & þam rægereosan
& bæcþearme & neweseoþan & milte, scare, beoð æblæce
& eal se lichoma ascimod & yfel stenc nah his selfes geweald &
biþ þæt sar on ða swiðran sidan, healfe, on þa scare & þa
wambe swiþe genearwod, & eft fram þam nafolan oþ þone milte &
on þa winestran rægereosan & gecymð æt þam bæcþearme &
æt þam neweseoþan & þa lendenu beoð mid micle sare begyrdedu.
 31.1.13. Wenað unwise læcas þæt þæt sie lendenadl
oððe miltewærc ac hit ne bið swa.
 31.1.14. Lenden seoce men migað blode & sande, þonne þam
þe milte wærc bið þindeþ him se milt & biþ aheardod on þam
winestran dæle þære sidan.
 31.1.16. Þa wambseocan men þrowiað on þam bæcþearme
& on þam niþerran hrife & losað him sona sio stefn & cele
þrowað & slæp oþtogen & miht & tihð innan þone rop
& on þæt smæl þearme.
 32.1.1. Þisse adle fruman mon mæg yþelice gelacnian on þa
ilcan wisan þe þa utyrnendan & æfter uneð gif hio bið unwislice
to lange forlæten.
 32.1.2. On fruman mon sceal dæg oððe <foreign>II</foreign> togædere
gefæstan & beþan þa breost mid wine & mid ele & wyrcean
onlegena of rosan & berenum melwe wið win gemenged & on hunige
gesoden & mid ele on mortere gesamnod, lege ofer þa scare oþ þone
nafolan & ofer þa lendeno oþ þone bæcþearm & þær hit
sar sie.
 32.1.6. Læt him blod þus, sete glæs on oððe horn &
teo þæt blod ut & smere mid ele & bewreoh hine wearme forþon
þe cile biþ þære adle feond.
 32.1.8. Wyrc him sealfe þus wiþ wambe coþum, of cwicum swefle
& of blacum pipore & of ele, gnide mon smæle & menge togædere
& weax, ealra emfela, weaxes þeah læst.
 32.2.1. Gif sio adl sie to þon strang þæt þas læcedomas
ne onnime, gif se mon sie geong & strang læt him blod of innan earme
þære/ middel ædre.
 32.2.3. Wyrc þus sealfe & smire þa saran stowa, seoþ
rudan on ele, do petersilian to gif þu hæbbe & ricsa wyrttruman &
popig, siþþan eal gesoden sie do þonne weax on þæt ele þætte
þæt eall weorðe to hnescum weaxhlafe þæt hit sie hwæþre
swiþust geþuht sealf, smire þa stowa þæt hit sie sar mid þy
swiþost þone bæcþearm.
 32.2.7. Baþo wiþ wambe coþum, him of sealtum wætrum sint
to wyrcanne gif he þa næbbe selte mon hiora mettas.
 32.3.1. Wiþ wambe coþum eft, swines clawe gebærnde & to
duste gegnidene do on scearp win, sele drincan.
 32.3.2. Wið wambe coþe, gate lifer gebærnedu &
hwæthwega gegniden & on þa wambe aled.
 32.3.3. Him biþ þe bet.
 32.3.3. Wiþ wambe coþum eft, lacnung on þæt hrif to
sendanne genim garleaces þreo heafdu & grene rudan twa hand fulle &
eles <foreign>IIII</foreign> pund oððe swa þe þince, gebeat þæt leac & þa
rudan, gegnid togædere, awring oððe aseoh, do to þam ele clænre
buteran pund, hlutres pices fiftan healfe yntsan & clænes weaxes <foreign>III</foreign>
yntsan, gemenge eal togædre, do on glæs fæt, clæsna þonne
ærest þa wambe mid drences anfealddre ongeotunge.
 32.3.9. Gif þæt sar þonne mare sie do maran ele to, gemeng
þonne þa þing þe ic ær nemde, gewlece do on.
 32.3.10. Þas þing magon ge wiþ lenden ece, þonne mon sonde
mihð, ge wið roppes ge wið wambe & smæl þearmes adlum & ut
wærce ge wiþ magan adlum & clawunga & wiþ wifa tedrum gecyndum.
 32.4.1. Sum coþu is þære wambe þæt þone seocan monnan
lysteð utganges & ne mæg þonne he ute betyned bið.
 32.4.2. Wiþ þon sceal mon nædran æsmogu seoþan on ele
oððe on buteran oþþe on wine on tinum fæte & smire þa wambe
mid þy.
 32.4.4. Gif se utgang sie windig & wætrig & blodig
beþige mon þone bæcþearm on gongstole mid fenugreco &
merscmealwe.
 32.4.5. Sume mid pice & smicað & beþiað, sume of
rigenum melwe wyrceað briwas & cocnunga mid sealte, sume dweorgedwostlan
geceowað & lecgeað on þone nafolan.
 33.1.1. Be þære frecnan coþe þe se mon his utgang þurh
ðone muð him fram weorpe sceal aspiwan.
 33.1.2. He sceal oft bealcettan & eal se lichoma stincð
fule.
 33.1.3. Selle him mon dile gesodenne on ele oððe on wætre to
drincanne & hatne hlaf do on þone drincan.
 33.1.4. Þisse adle eac wiþstandeþ tosnidenre hreaþemuse
blod gesmiten on þæs seocan mannes wambe.
 33.2.1. Wið innoð wundum & wiþ smæl þearma sare, on
godne ele geswetne do þone suþernan wermod, þæt is, prutene &
oþerne wermod & seoþ, þicge þæt swa him eþost sie.
 33.2.3. Eft wiþ innoþ wundum, heorotes mearh gemylt on hatum
wætre, sele drincan.
 33.2.4. Wiþ tobrocenum innoþum & sarum, wildre mintan
dæl geclænsa wel swa micel swa mon mæge mid þrim fingrum geniman, do
finoles sædes to & merces cuclermæl, do eall togædere, gegnid
smæle, gedo þonne on þæs selestan wines <foreign>IIII</foreign> bollan fulle, hæte
þonne oþ þæt hit sie swa hat swa þin finger forberan mæge, sele
þonne drincan, do swa þry dagas.
 33.2.9. Wið tobrocenum innoðum, cellendres sæd wel gegniden
& lytel sealtes gedo on scearp win, gedo on & gewyrme mid hate glowende
isene, sele drincan.
 33.2.11. Wiþ fortogenesse innan, heorotes horn gebærned to
ahsan, gegniden on mortere & þonne asift & mid hunige gewealcen to
snædum, sele neahtnestigum to þicganne.
 33.2.13. Eft nim þa betan þe gehwær weaxað, geseoð on
wætres godum dæle, sele þonne drincan <foreign>II</foreign> gode bollan fulle, scilde
hine wiþ cyle.
 33.3.1. Be latre meltunge innan nim gearwan drince on ecede.
 33.3.1. Þæt deah eac wið eallum blædran adlum.
 33.3.2. Be latre meltunge innan, rudan sædes <foreign>VIIII</foreign> cyrnelu
gegnidene, <foreign>III</foreign> bollan fulle, gedo þa on ecedes sester fulne, oferwylle,
sele þonne drincan on sume rawe nigon dagon.
 33.3.4. Be latre meltunge nim þære readan netlan swa micel swa
mid twam handum mæge befon, seoþe on sester fullum wætres, drinc neaht
nestig.
 33.3.6. Ræd bið gif he nimð mealwan mid hire ciþum,
seoþe on wætere, sele drincan.
 33.3.7. Þa þe þissa læcedoma ne gimað on þisse adle
þonne becymð him on wæterbolla, lifer wærc & miltes sar oþþe
geswel, micgean forhæfdnis wambe ablawung, lenden wærc, on þære
blædran stanas weaxað & sond.
 34.1.1. Be þæs monnes mihtum sceal mon þa læcedomas
sellan þe þonne gefoge synd heafde & heortan, wambe & blædran
& hu geares hit sie.
 34.1.2. Se þe ne besceawað þis se him sceþeð swiþor
þonne he hine bete.
 34.1.3. Se sceal nyttian gerosodes eles, ecedes & wines &
mintan leaf gegniden on hunig & þa unsmeþan tungan mid þy gnidan
& smirewan.
 34.2.1. Wiþ latre meltunge, olisatrum hatte wyrt, seo deah to
drincanne.
 34.2.2. Eft, wyl on wætre lilian wyrttruman, sele to drincanne.
 34.2.2. Gif wamb forweaxe on men, finol, cost, elehtre,
attorlaþe, cerlices sæd, wyrm melo on ealað sele drincan.
 34.2.4. Gif mon forwundod sie & wið breost wærce curmealle
& dile wyl on ealoð.
 34.2.5. Eft, grene rudan lytlum oððe on hunige þige.
 34.2.5. Gif mon sie forblawen, sæ winewinclan gebærnde &
gegnidene gemeng wiþ æges þæt hwite, smire mid.
 34.2.7. Wiþ wambe gicþan dweorgedwostlan weorp on weallende
wæter, læt socian on lange oþ þæt mon mæge drincan þæt
wæter.
 34.2.8. Wiþ wambe wyrmum nim þa miclan sinfullan, wring
þæt seaw of feower lytle bollan fulle on wines anum bollan fullum swa
miclum, sele drincan, þæt deah wiþ wambe wyrmum.
 35.1.1. Be cilda wambum & oferfylle & gif him mete tela ne
mylte & gif him swat ofga & stince fule, þonne mon þæt ongite
þonne ne sceal him mon anne mete gebeodan ac missenlice þæt seo niownes
þara metta mæge him gode beon.
 35.1.4. Gif hwa ofer gemet þigþ mete þæs mon tilað þe
eaðelicor þe mon raþor gedo þæt he spiwe & gelær sie.
 35.1.5. Gif his mon getilað æt þære yfelan wætan him
becumað on missenlica adla, breostwærc, sweorcoþu, cealfadl, heafdes
hrifþo, healsgund, cyrnelu uneaðlacnu & þam gelic.
 35.1.7. Gif hi for þisum ne mægen slapan ðonne sceal him mon
sellan hat wæter drincan þonne, stilð þæt gesceorf innan &
clæsnað þa wambe.
 35.1.9. Nyttigen baþes medmiclum & mete þicgen & mid
wætre gemengedne drincan þicgen.
 36.1.1. Be milte wærce & þæt he bið on þære
winestran sidan & tacn þære adle, hu hiwlease hie beoð & dolh
uneaðlacno, þa men beoð mægre & unrote, blace on onsyne þeah
þe hie ær fætte wæron & beoð hiderwearde & wamb
ungewealden & unyþe micge biþ hal ac hio biþ sweartre & grenre
& blacre þonne hire riht sie & fnæstiað swiþe beoþ
fortogene.
 36.1.5. Gif sio adl biþ to langsum becymeþ þonne on
wæterbollan, ne mæg hine mon þonne gelacnian, tunge ungewealden &
unsmeþe & þa dolh beoþ uneaðlacnu þa þe on lichoman beoð
& hie beoð on þa winstran sidan mid ece geswencede & on ðone
lið þæra eaxla betweox gesculdrum biþ micel ece & on þam
gehweorfe þara bana on þam sweoran, habbað eac lirehte fet, cneow
truciað.
 36.1.10. Hu se milte bið emlang & gædertenge þære
wambe, hæfð þynne filmene, sio hæfð fætte & þicce ædra
& sio filmen biþ þeccende & wreonde þa wambe & þa
innofaran/ & þa wyrmð & is aþened on þone winestran
neweseoþan & is mid sinehtum limum gehæfd & is on oðre healfe
brad, gehrineð þære sidan, on oðre is ðam innoðe getang.
 36.1.15. Be hleahtre þe of milte cymð, sume secgaþ þæt
se milte ðam sinum þeowige & þætte se milte on sumum dælum
þam monnum adeadige oþþe of sie & þæt hi forþon hlyhhan
mægen.
 36.1.17. Soþlice on þa ilcan wisan þe oþer limo þrowiað
untrumnessa se milte þrowað on þa ilcan wisan.
 36.1.18. Of cele ungemetlicum, of hæto & of drignesse, of
micelre yfelre wætan forþon wixþ se milte ofer gesceap & wonað
& heardað & swiþost of cele & of ungemetlicre wætan.
 36.1.21. Þonne cumað þa oftost of mettum & of cealdum
drincan swa swa sindon cealde ostran & æpla & missenlice wyrta
swiþost on sumera þonne þa mon þigð.
 36.1.23. Bæþ him egleð swiðost æfter mete &
hæmed þing on oferfyllo.
 36.1.24. Sio ungemetlice hæto þæs miltes cymð of
feferadlum & of feferes swolle & on yldo for blode.
 36.1.25. Bið aþened se milte & aþunden mid geswelle &
eac hat lyft & swolga bringað adle on ðam milte þonne se mon wyrð
to swiþe forhæt.
 36.1.27. Swa bið eac on wintra for cyle & for þara wedra
missenlicnesse þæt se milte wyrð gelefed.
 36.1.28. Þæt magon wise men ongitan hwanan sio adl cume be
misgewiderum & of metta & of drincena þiginge & þurh þas
þing þa yfelan wætan & windigo þing beoþ acenned on þam milte
& adla weaxaþ.
 37.1.1. Hu mon scyle þone monnan, innan & utan, lacnian mid
hatum & cealdum, innan mid lactucan & clatan & cucurbitan, drince
on wine, baþige hine on swetum wætre, utan, he is to lacnianne mid
gerosode ele & to smirwanne & onlegena geworhte of wine & winbergum
& oft of butran & of niwum weaxe & of ysopo & of ele onlegen
geworht, meng wiþ gose smeru oððe swines rysle & wið recels &
mintan & þonne he hine baþige smire mid ele meng wið croh.
 37.1.7. Mettas him beoð nytte þa þe god blod wyrceað swa
swa sint scilfixas finihte & ham & wilda hænna & ealle þa
fugelas þe on dunum libbað & pipiones, þæt beoð culfrena
briddas, & healfeald swin & gate flæsc & pysena seaw mid hunige
hwæthwega gepiperod.
 37.1.10. & eal ðas wætan þing breostum & innoþum
ne dugon ne þæt win is to þicgenne þætte hæteþ &
wæteþ þone innoþ.
 38.1.1. Hu man sceal þa wætan & þa wonsceaftan utan
lacnian mid afrum sealfum, pic & hlutor eced & gerosodne ele meng
tosomne, lege utan on.
 38.1.3. Wiþ þam wætan yfle þæs miltes nim syndrig sealt
oððe wið weaxhlaf sealfe gemeng & gewermed & on blædran
gedon.
 38.1.4. Þæt lacnað þone milte.
 38.1.4. Eft, nim sealt & weax & eced, meng togædre,
þæt deah.
 38.1.5. Nim eft fifleafan wyrttruman & drige wegbrædan &
gebærned sealt, ealra emfela, wese mid ecede & gesomna, do drige pic to
& weax & ele, meng eal togædere, do on.
 38.1.7. Ne bið þæt an þæt þæt drige þa wætan
ac þa aheardodan swilas þa ðe cumað of þiccum wætum slipegrum bet
& þwænð.
 38.1.9. Wiþ slipegrum wætum þæs miltes nim acorfenes
sealtes þæt wæter þe þær of gæþ, meng wið þa ær
gemengnedan þing.
 39.1.1. Wiþ windigre aþundenesse þæs miltes for æppla
& hnuta & pysena æte, rop & smælþearme, wambe &
inneforan & magan þa geond blawað, wiþ þon deah pipor & cymen
& hunig & sealt, menge togædere.
 39.1.3. Wiþ sogoþan & seadan & geohsan þe of milte
cymð, gitte hatte suþerne wyrt, sio is god on hlafe to þicgenne, &
merces sæd & cellendran & petersilian on hlaf becneden oþþe on
win gegniden.
 39.1.6. & eac þæt deah wiþ ablawunge þæs miltes.
 39.1.6. Gif þonne sio aþindung þæs windes semninga cymð
þonne ne magon þas þing helpan for þon ðe þæt wile wendan on
wæterbollan.
 39.1.8. Gif mon to þam þa wyrmendan þing deþ þonne ycþ
mon þa adle.
 39.2.1. Wiþ milte seocum men, him mon sceal sellan eced on þam
suþernan læcedome þe hatte oxumelle þe we writon wiþ þære
healfdeadan adle & blædran adle.
 39.2.3. Nim laures rinde & drige mintan & pipor & rudan
sæd, cost & hunan & centaurian, þæt is hyrdewyrt oðre naman
eorþgealla, swiþust þære seaw, do þas wyrta on þone ær nemdan
læcedom on þæt wos.
 39.2.5. Þu meaht geseon æt þam ær genemdan adlum hu þu
ðone oxumelle wyrcean scealt.
 39.2.6. Aleres rinde seoþ on wætre oþ þæt þæs
wætres sie þriddan dæl unbewelled & sele þonne þæs godne
ceac fulne to drincanne on þry siþas, læt simle dægþerne
betweonum.
 39.2.9. Þis ilce deah lendenseocum men.
 39.2.9. Eft, þæs blacan ifiges croppan ærest þreo, eft
<foreign>V</foreign>, þonne <foreign>VII</foreign>, þonne nigon, þonne <foreign>XI</foreign>, þonne <foreign>XIII</foreign>, þonne <foreign>XV</foreign>,
þonne seofantyne, þonne nigantyne, þonne <foreign>XXI</foreign>, sele swa æfter dagum
drincan on wine.
 39.2.12. Gif se man hæbbe eac fefer sele þu þa cyrnlu
þæs eorþifiges on hatum wætre drincan.
 39.2.13. Þis ilce deah wiþ lendenseocum men.
 39.2.13. Eft, eorðgeallan on wine gesodenne sele drincan.
 39.2.14. Eft, betonican wyl on wine, sele drincan.
 39.2.15. Sealf & onlegen wið milte wærce, wyrc of hunige
& of ecede, do melu & linsæd to & beres grytta, merces sæd,
lege on & smire mid þys.
 39.2.16. Do eac driges wermodes blostman to.
 40.1.1. Eft, þonne se milte ablawen wyrð sona he wile aheardian
& biþ þonne uneaþlæcne þonne þæt blod aheardað on þam
ædrum þæs miltes.
 40.1.2. Lacna hine þonne mid þam ær genemdan wyrtum, meng
þa godan wyrta wið oxumelli, þonne suþernan eceddrenc, ðe we ær
writon.
 40.1.4. Þa lacniað þone milte & aweg adoð þæt
þicce & lifrige blod & þa yfelan wætan, næs þurh ða
micgean ane ac eac þurh oþerne utgang.
 40.1.6. Hirdewyrt seo læsse lege gebeatene utan, nim eac
clæfran wyrttruman, do on eced & gate tyrdlu, wyrc þonne to sealfe
& beren melo do þærto, sele him þis eac on wine drincan.
 41.1.1. Wiþ þære heardnesse & sare þæs miltes,
swines blædran nim swa niwe, gefyl mid scearpe ecede, alege ofer ða
heardnesse þæs miltes, besweþe þonne þæt hio aweg ne glide ac sy
þreo niht þæron fæste gebunden, æfter þon onbind.
 41.1.4. Þonne findest þu, gif hit tela bið, þa blædran
gelære & þæt hearde tohnesced & þæt sar gestilled.
 41.1.5. Eft, genim ifies leaf, seoð on ecede & oferwylle on
þam selfan ecede sifeþan, do þonne on blædran, bind on þæt sar.
 41.1.7. Sele þonne æfter wyrtdrenc sona þus geworhtne, wiþ
heardnesse miltes, genim eorðgeallan, gebeat oþþe gegnid to duste swa swa
þreo cucler mæl sien oððe ma, do safinan dustes to cucler mæl
þreo, & weallendes pices dustes þreo cuclermæl, asifte eall, sele
þonne on wine neahtnestigum to drincanne cucler fulne, gif he sie eac on
fefre sele him on hatum wætre gewlecedum þa wyrta drincan þy læs
þæt pic ofstande mid þy oþre duste.
 41.2.1. Eft, to milte seocum men & wiþ eallum inadlum, eced
wiþ glædenan gemenged, wyrc þus, glædenan rinde lytelra gedo þreo
pund on glæs fæt wel micel, gedo þonne þæs scearpestan wines to
<foreign>V</foreign> sestras, asete þonne on hate sunnan on sumera þonne þa hatostan weder
synd & þa sciran dagas hwitan þe we gewritene habbað þæt hit
sipige & socige <foreign>IIII</foreign> dagas oþþe ma.
 41.2.6. Siþþan þæs ecedes sele þu milte seocum men
cucler fulne & sona gif him æfter þam drincan for þon þe þæt
is swiþe strang þam þe þæt nawa ær þigde.
 41.2.8. Þonne deah þis wiþ hunige geyced, ge wið milte adle
ge wiþ magan ge wið hrean ge wiþ þon þe mon blode spiwe ge wiþ
eallum innan adlum.
 41.2.9. Eac þon riefþo & gicþa son aweg deþ.
 41.3.1. Þes læcedom deah ge wiþ hriefðo & gicþan,
wyrc of ecede weaxsealfe, genim þæs ecedes <foreign>V</foreign> cuclermæl, do on niwne
croccan, do eles bollan fulne to, seoð ætsomne, scead niwes swefles fif
cuclermæl & lytel weaxes, ofer wylle eft oþ þæt þæt eced sie
forweallen, do þonne of fyre & hrere & siþþan smire mid þy þa
hriefþo & þone gicðan.
 42.1.1. Gif omihte blod & yfel wæte on þam milte sie
þindende þonne sceal him mon blod þus lætan.
 42.1.2. Gif þe þince þæt þu oþerne maran læcedom
don ne durre for unmihte þæs mannes oððe for unmeltunge oþþe for
ylde oþþe for giogoðe oþþe for ungewiderum oþþe for utsihtan
gebid þonne oþ þæt þu mæge oððe dyrre.
 42.1.5. Gif hæto oþþe meht ne wyrne læt him blod on þam
winestran earme of þære uferran ædre, gif þu þa findan ne mæge
læt of þære midmestan ædre, gif þu þa findan ne mæge læt
of þære heafod ædre.
 42.1.7. Þonne gif mon þa findan ne mæge læt of þære
winestran handa neah þam lytlan fingre of ædre, Gif hit swiðe read sie
oþþe won þonne bið hit þy þe swiþor to lætanne, gif hit
clæne oþþe hluttor sie læt þy þe læsse.
 42.1.10. Is hwæþere swa to lætanne swa þæt liflice
mægen ne aspringe.
 43.1.1. Þus him mon sceal þus mettas sellan on þære adle,
geseawe pysan & hlaf on hatum wætere & oxumelle, þe we writon
ær beforan wiþ blædran adle, suþerne eceddrenc, merce on wætre
gesoden & swilca wyrta & migole drincan & þynne win him is to
sellanne wel scir.
 43.1.4. Þæt bet þæt mægen þæs miltes.
 43.1.5. & scellihte fiscas him sint to þicgenne & fuglas
þa þe on fennum ne sien.
 43.1.6. Þis him is to forganne, ne þicgen hie fenfixas ne
sæfixas þa þe habbað heard flæsc & þicgen hie þa ær
genemdan mettas, ostran & winewinclan ne þa mettas þa þe ablawan
monnan magan ne hriþeres flæsc ne swines ne sceapes ne þicgean hie ne
gate ne ticcenes ne drince þicce win ne mete ne to swiðe hatne ne eac to
cealdne.
 43.1.10. Eft, blod bið god to lætanne on foran lenctene of
þam winstran earme.
 44.1.1. Eft, læcedom se þæt yfel ut tihð of þam milte
& se deah to manegum oþrum adlum, genim grene rudan ane dæge ær,
gesomna & medmicel pipores, oþer swilc cymenes oððe ma, do þæt
cymen ane dæge ær oððe twam oþþe þrim on eced, adrige &
agnid to duste ealle þas wyrta, menge wið hunig asiwen, gedo þonne on
glæsene ampullan & sele þonne cucler fulne.
 44.1.5. Þes deah wiþ magan ablawunge & innoþa, hnesceþ
þa wambe, þynnað þa oman bitre hræcetunge, aweg deþ &
breostcoþe & sidwærce & liferadle & lendenwærce &
miltewærce, eal þæt liht.
 45.1.1. Læcedomas & swið drenc wiþ aswollenum milte,
acele ðu wealhat isen þonne hit furþum sie of fyre atogen, on wine
oþþe on ecede sele þæt drincan.
 45.1.3. Þæt þu meaht eac sellan þam þe habbaþ heardne
lichoman.
 45.1.3. Ne sceal mon hwæþere þisne drincan sellan on
foreweardne þone ece & þa adle ac ymb fela nihta.
 46.1.1. Her sindon læcedomas wiþ æghwæþerre sidan sare
& tacn hu sio adl toweard sie & hu þæt mon ongitan mæge &
hu hiora mon tilian scyle.
 46.1.2. Þas læcedomas sceal mon don wiþ sidan sare &
þis sindon þære adle tacn gelic lungenadle tacnum & liferwærces
tacnum.
 46.1.4. Þa men beoþ mid hriþingum swiþe strangum wæcede
& micel sar on bam sidum.
 46.1.5. Hwilum cnysseþ þæt sar on þa rib, hwilum ofer
ealle sidan biþ þæt sar, hwilum becymð on þa weoþoban & eft
ymb lytel ge þa gesculdru ge eft þone neweseoþan þæt sar gret &
hwosað gelome, hwilum blode hræcaþ, singale wæccean þrowiað,
tunge bið drige, ne magon gelicgean on þære winestran sidan gif on
þære swiðran þæt sar bið ne magon eac eft on þa swiðran gif
on þa winstran þæt sar biþ, gefelað þæt þa innoþas hi
wendaþ mid hiora hefignesse & on þa sidan feallað þe he on
licgeað.
 46.1.12. Ær þære adle þas tacn beoþ.
 46.1.12. Biþ eac geond fingras cele & cneowa unmeht, eagan
readiað reod & beoþ heow & famig utgang, micge ageolwod & lytel
biþ þæs innoþes meltung & ædra clæppetung, eþung bið
sarlic, gehnycned neb & þara breosta biþ deawig wætung swa swa sie
geswat, modes elhygd, ceolan hristung & hreoung hlydende swiþust innan
wistlað of þam dæle þe þæt sar, bið hlinunge & hligiunge
wið wiþersæc.
 46.1.18. Gif þas tacn lange wuniað þonne biþ seo adl to
frecenlico & ne mæg him mon getilian.
 46.1.19. Ahsa hwæþre þone mannan þe þis þrowað
hwæþer he æfre wære slegen on þa sidan oððe gestungen oþþe
hwæþer he lenge ær afeolle oððe gebrocen wurde.
 46.1.21. Gif hit þæt wære þonne bið he þy
eaðlæcna.
 46.1.21. Gif hit biþ of cyle cumen oþþe of yfelre inwætan
hit bið þe uneaþlæcra.
 46.1.22. Gif he þonne biþ ær on þære lifre oþþe on
þam lungenum gesargod & þanan cymeð sio sidwærc þonne biþ
þæt swiðe frecne.
 46.1.24. Gif hit on þam milte biþ ær þonne biþ hit þy
eaþlacre.
 46.1.25. Gif he þonne biþ ær on þære lungene gewundod
& þanan cymð se sidwærc þonne biþ þæt swiðe frecne.
 46.1.26. Gif hit on þam milte bið ær þonne cymð þæt
sar on þa winstran sidan, ge, þa habbað hefige frecennesse, ahsa hine
hwæþer him se milte sar sie oððe hwæþer him sweorcoþu sie.
 46.1.28. Swa þu meaht ongitan þæt þære sidan sar cymð
of yfelre wætan & biþ swiðe frecne.
 46.1.30. Gif him se utgang forseten sie oððe gemigan ne
mæge, mid sineþre ondounge wyrtdrences þurh horn oððe pipan sio wamb
biþ to clænsianne.
 46.1.32. Frecne bið eac þonne þæs seocan mannes hraca
bið maniges hiwes & bleo.
 46.2.1. Be þisum tacnum þu meaht hwær se man to lacnianne
sie ongitan, hwær ne sie.
 46.2.2. Hwær mon unsofte getilað on forewearde þa adle
þonne þæt sar ærest gestihð on þa sculdru & on þa breost.
 46.2.3. Sona sceal mon blod of ædre lætan.
 46.2.4. Gif þæt sar gewunige on þam breostum anum oþþe
on þam uferan hrife oþþe on þam midhrife þonne sceal him mon
wyrtdrenc sellan & niman swete wæter mid ele gedon on swines blædran
& beþian þæt sar mid.
 47.1.1. Læcedomas þa þe þynnunge mægen hæbben &
smalunge, þam lichoman þa ða hæto medmicle oþþe strange þrowian
& hu him mon scyle swines blædran ondon.
 47.1.3. Genim hunan & weax & ele, gemenge oþþe gegnid
togædre, ealra emfela, þæt hit an sie, smire mid & do on clæþ,
lege on.
 47.1.4. Wiþ sare sidan eft, genim rudan leaf & laures
croppan, gebeat smæle & seoð on hunige, lege on clað oþþe on fel
þæt hit ealle þa sidan & þæt sar oferlicge, lege on &
beþe mid þy & belege æfter þære beþinge mid hatte wulle &
bind weaxhlaf on.
 47.1.8. Gif þæt sar þonne ne sie þe læsse teoh þonne
mid glæse on þa sculdru & scearpa þær hit sar sie swiþust &
screp þæt blod of swiðe.
 47.1.10. & gif hit þonne git swiþor sar sie ne do þu
þonne mid sealte þa blædran on ac on forewearde þa adle þenden
þæt sar læst sie.
 47.1.11. Rudan geseoð on ele oððe on wine & dile, smire
þa sidan mid þy neodlice & beþe mid hnescre wulle & mid þy ele
& do þonne þa blædran on, do wearm sealt to, do eac seofoþa on
sealt wæter, do on þa blædran, alege on þæt sar, do þis þreo
niht.
 48.1.1. Gif þas fultumas ne syn helpe læt blod þonne on
ædre of earme, næs on þa healfe þe þæt sar biþ & þa
wambe man sceal clænsian mid smeþe wyrtdrence.
 48.1.3. Eft, eoforswines cwead þæt mon fint on wuda gemylte on
wætre, aseoh, do on his drincan, oþþe drige, gemeng & gegnid on his
drincan.
 48.1.5. Þæt hælþ þære sidan sar.
 48.1.5. Eft, celendres sæd gegnid & seoþ on hunige oþ
þæt hit ðicce sie, genim þæs þonne on morgenne & on æfenne
þreo cuclermæl, sele to þicgenne.
 49.1.1. Læcedomas & weaxsealfa & scearpunga wiþ sidan
sare & hwæt him sie to þicganne.
 49.1.2. Eac þu scealt, þonne þu on þam sculdrum tyhst blod,
teon swiðe on þære sidan & ymb <foreign>III</foreign> niht scearpian & weax
sealfe & ele on lecgean & sellan drencas þa þu wite þæt wið
sid wærce scylen.
 49.1.4. Gif þe wyrt drenc ne limpe sele strangne.
 49.1.5. Leohte mettas þicge & geseaw broþu & geseawe
pysan & geslegen ægru & bread gebrocen on hat wæter winewinclan
adon of scellum mid pysum.
 50.1.1. Eft wiþ sidan sare betonican leaf geseoð on ele &
gebryte, alege on þa sidan.
 51.1.1. Heræfter sint lungenadla laðlicu tacn & hwanan sio
cume & hu mon læcedomas wiþ þon wyrcean scyle.
 51.1.2. Breost ablawen & sar þeoh & lira & him se
maga micla þindeþ & ban & fet fela swellende yfele swilas unfelende
& hine dreceþ þyrre hwostan & him on þam hwostan hwilum losað
sio stemn.
 51.1.5. Smire þone mannan mid ele & eac mid niwre wulle
beþe þa sidan & rib & betweox sculdrum hwene ær æfenne,
læt þonne on wesan.
 51.1.6. Æfter þon læt him blod of þam halan haþoliþan
in ofne þær him ne egle fyr.
 51.1.7. Gif þu him to fela lætst ne biþ him þonne feores
wen.
 51.1.8. Wyrc him briw of wealwyrte moran & of fleaþan wyrte
& hunan & dile sæd, seoþ þas on butran, sele etan colne on
morgen & on niht briw his mete wiþ ele & eal his drinca sie ceald.
 51.1.11. Manegum men lungen rotað.
 51.1.11. Ondrince he spiwles drences & fela henne ægru
geslea on an fæt swa hreaw, geþwere þonne & þicge & gemenge
ær wiþ fletan & nan oþer molcen þicge.
 51.1.13. Leoht drenc, genim gagellan, wyl on wyrte, læt þonne
hwon gestandan, do of þa gagellan, do þonne niwne gist on, bewreoh þonne
þæt hit ahebbe well, do þonne eolenan & wermod & betonican &
merce & antran, to sele drincan.
 51.2.1. Gewyrc beowyrt wiþ lungen wunde & banwyrt seo þe
hæbbe croppan, gecnua þa wyrta twa, wyl on butran.
 51.2.2. Drenc wið lungenadle, genim hindheoloþan leaf &
hindbergean & garclifan, heopbremles leaf, wyl on wyrte, læt drincan.
 51.3.1. Wiþ lungenadle, hindbergean leaf & hreodes spir,
reade hofan, bisceopwyrt, dolhrunan, neftan, on clænum wætre ealle þas
wyrta wylle & drince.
 51.3.3. Wiþ lungenadle wyrc sealfe on buteran & þige on
meolcum, nim brunewyrt, meodowyrt, bercrago, nefte, garclife.
 51.3.4. Wiþ lungenadle, brunewyrt, cneowholen, betonica,
wudumerce, sure, eoforfearn, acumba, garclife, twegen bremlas, uouelle, wad,
wyrc to drence & to sealfe.
 51.3.6. Genim eoforfearn, gecnuwa & awylle on butran, do þa
sealfe on awyllede gate meoluc & þicge on neaht nestig & on ufan
mete.
 51.3.8. Drenc wiþ drigre lungenne, holen rinde & <foreign>V</foreign> leafan,
dile & redic gecnua to duste & of geot mid ealoð, sele drincan
gelome.
 51.3.10. Eft, drenc, marubian & betonican, merce, rude,
surapuldre rinde, slah þorn winde, drince on ealað.
 51.3.11. Briw wiþ lungenadle, ontran, eolonan, marubian, wenwyrt
þa clifihtan, rude, merce, pipor, hunig.
 51.3.12. Wiþ drigre lungenne, of wealwyrte moran & of
fleoþan wyrte, hunan, diles sæd, seoþ on butran, sele etan colne on
morgenne & on niht & briw his mete wiþ ele.
 51.3.15. Eft, nim alres rinde, seoþ on wætre oþ þæt
þæs wæteres sie þriddan dæl onbewylled, sele þonne cælic
fulne to drincanne on þry siþas, læt simle dægþerne betweonum.
 51.3.17. Wiþ lungen wunde, þæs blacan ifiges croppena &
corna, ærest þreo on dæg, <foreign>V</foreign> on morgene, seofan þy þriddan
dæge, þonne nigon, þonne <foreign>XI</foreign>, þonne þreottyne, þonne fiftyne,
þonne seofontyne, þonne nigantyne, þonne <foreign>XXI</foreign>, sele swa æfter dagum
drincan on wine.
 51.3.20. Eft wiþ lungen wunde, betonican wyl on wine, sele
drincan.
 51.3.21. Wiþ þon ilcan genim mugcwyrt niþewearde &
brunewyrt, wyl on buteran.
 51.3.22. Wiþ lungenadle genim cwican & acrinde &
garclifan, gecnuwa togædere, bewylle þonne þriddan dæl on hwætene
wyrte, supe æfter amylte buteran.
 51.4.1. Eft, genim brune wyrt & bisceopwyrt, wudu merce, wudu
cerfillan, eofor fearn, hind hioloþe, acumba, attorlaþe, reade hofe &
mædere.
 51.4.2. Wiþ lungenadle, dolhrune & æferþe nioþoweard
& brune wyrt & reade hofe & reade netlan, awylle on hunige & on
cubuteran, sup on meolcum.
 51.4.4. Eft, genim rædices <foreign>III</foreign> snæda & brade leaces
gelice & spices <foreign>III</foreign>, do þæt <foreign>III</foreign> dagas oþþe nigon.
 52.1.1. To spiwdrence, <foreign>VI</foreign> corn alwan, <foreign>XXX</foreign> lybcorna & þa
greatan wyrt nioþowearde, hwerwe hatte, drige þa on sunnan, & ellen
rinde niþewearde, drige eac, & getrifula swiþe smæle, do healfne
bollan ealoð to & swete mid hunige, do hwon buteran & pipores hwon
& gehæte þæt ealu & do hwon sealtes to.
 52.1.5. Eft, wermod & eolonan, læsse, læt standan twa
niht on ealoþ, drince þonne.
 52.1.6. Eft, glædene, hofe, fleotwyrt, cnuwa on ealaþ &
geswet, drince þonne.
 52.1.7. Gif mon hine brece ofer gemet to spiwanne siþþan him
spiw drenc of sie genim fættes flæsces, sele twa snæda.
 52.1.8. Wece drenc, elene, þone læstan dæl þunges,
cammoc, wyl þæt on ealaþ, sele þæt lytlum supan þonne hit col sie
oþ þæt he spiwe.
 52.1.10. Þæt is hofe, niþeweard bescrepen & gecnuad
& ellen wyrttruman rinde, awæsc þa clæne & bescrepene, arend
þonne of þam wyrttruman & gecnua gotwoþan & wenwyrt, sio weaxeþ
on ealdum lande, geot þonne hluttor eala to, wylle swa swiþre medo gif
hebbe, bewreo & læt standan nihterne, aseoh bollan fulne, geswete
þonne mid hunige, aseoh þonne eft, bebinde þonne genoh wearme, læte
þonne standan neahterne.
 52.1.16. Drince þonne on morgen & hine wreo wearme & him
slæp beorge swiþe georne.
 52.1.17. Lange he mæg on þam wyrtum standan & þonne hine
mon drincan wille onhrere eft, wyrce þonne in þær bollan fulne swa he
ær worhte.
 52.1.18. Gif he sie to unswið gegnide he fiftig lyb corna,
geswete þonne.
 52.1.19. Wyrce swiðran gif he wille, adelfe þa greatan wyrt,
ascrep þa greatan rinde of, gecnuwa þonne smæle, geot þonne hluttor
eala on.
 52.1.21. Se drenc biþ swa selra swa þæt ealu selre biþ.
 52.1.22. Spiwedrenc, genim ellenrinde niþewearde & hamwyrte
& hundteontig lybcorna, gecnua swiþe wel, ealle þa wyrta do on ealo,
menge þonne, genim þonne wah mela hæsles oþþe alres, asift þonne
ful clæne, tela micle hand fulle do on gemang, læt neahterne standan,
ahlyttra swiþe wel, geswet mid hunige, gedrinc scenc fulne tela micelne.
 52.1.26. Gif se drenc nelle of, genim onred, selle on ealað
drincan scenc fulne wearmes, sona biþ sel.
 52.1.27. Wyrc spiwdrenc, genim lybcorn & pipor corn & hwit
cwuda & alwan, grind to duste þa wyrta swiþe, do on beor swa on win swa
on þeorfe meoluc gif þu þara oþerra nawþer næbbe.
 52.1.30. Gif þu on wine wyrce oþþe on meolce geswet mid
hunige, drince tela micelne scenc fulne.
 52.2.1. Spiwedrenc wyrc of beore, do cost to & alwan &
lybcorna fiftyne, þara oþera gelice.
 52.3.1. Spiwedrenc, hamwyrte <foreign>III</foreign> snæda & ellen rinde
berende gelice micel, <foreign>XXV</foreign> lybcorna, gegnid, do huniges swilce an snæd
sie, onete þonne mid cuclere, onsup hates wæteres oððe cealdes.
 52.3.3. Gif drenc of men nelle genim merce & cerfillan, seoþ
swiþe on wætre, do sealt to, drince þonne.
 52.3.4. Gif hine innan wærce genim niges ealað amber fulne, do
hand fulle hamwyrte on, læt on hebban drince oþ þæt þu spiwe, sting
þonne feþre on muð, teoh þa gellestran ut, drinc eft sona.
 52.4.1. Nim scamoniam þæt penig gewege & gegnid smæle
& hrer henne æg, swiðe sealt, do þa wyrt on, ne læt geyrnan
þæt æg ac sup.
 52.4.2. Wyrtdrenc, scamonian geceos þus, brec on tu, do hwon on
þine tungan, gif hio hwite oferbregdeþ swa meluc þonne hio biþ god,
gegnid, þonne on treowenum fæte, næs on nanum oþrum, mid sticcan
oþþe mid hæfte, do of þæt mon gegnidan ne mæge, þæt biþ
geurnen, do caulices on <foreign>II</foreign> dropan oððe þry oþþe eleleafes stelan
gewyl tosomne.
 52.4.7. Gif hio biþ god drenc bið on peninge, gif mætra
bið on oðrum healfum oððe on twam and gif ifel þrim ac ne ma.
 52.4.8. Spiwedrenc, hofan & onred & ellen rinde, gecnua to
somne, ellen læst, do þonne to <foreign>XXX</foreign> pipor corna, geswet mid hunige, sele
drincan.
 53.1.1. To leohtum drence, ælfþonan, gyþrifan, betonican,
þa clufyhtan wenwyrt, eoforþrotan, heah hioloþan, ealehtran, eolonan twa
snæda, clatan, wegbrædan, ontre, cropleac, to wætan healf halig
wæter, healf sie hluttor eala.
 53.1.4. To leohtum drence, bisceopwyrt elehtre, wermod, wulfes
camb, wyl on meolcum swiþe, awring þonne þurh clað, dryp ealo on
oððe win, sele supan.
 53.1.6. Leoht drenc, bisceopwyrt, ontre, eolone, marubie,
dweorgedwostle, merce, æscþrotu, betonica, heah hioloðe, hind hioloþe,
gagille, minte, dile, finul, cerfille, drince on ealuð geworhte.
 53.1.8. Unspiwol drenc, bisceopwyrt, wermod, attorlaðe, spring
wyrt, gyðrife, dweorgedwostle, finul, gebeaten pipor, gedo þa wyrta ealle
on an fæt, gedo þonne eald win hluttor on ðone drenc oððe swiðe
god medo, drince þonne þone drenc neahtnestig & swa betere him is swa
he oftor drince & ete þone briw þe her awriten is.
 53.1.13. Byrig eolonan, ompran, ontre, gotwoþe, hromgeallan,
gescadwyrt nioþowearde, gecnua þa wyrta, do sealt on, wyl on butran.
 53.1.14. Eft, unspiwol drenc, bisceopwyrt, gyþrife, spring wyrt,
<foreign>V</foreign> dagas drince ætsomne simle on morgne, forlæte oþre fife, <foreign>V</foreign>
drince.
 53.1.16. Leoht drenc, genim wermod & betonican &
hioloþan, læst, & hind hioloþan, do on eala.
 53.1.17. Stille drenc, betonican, eolone, wermod, ontre, hune,
elehtre, wenwyrt, gearwe, dweorgedwostle, attorlaðe, feldmoru.
 54.1.1. Wiþ instice genim aprotanan & attorlaðan,
bisceopwyrt þa suþernan, gehæte on beore & supe.
 54.1.2. Gif stice butan innoðe sie genim þonne þa readan
netlan & ealde sapan, gebeat tosomne & smire mid & beþe mid to
fyre.
 55.1.1. Drenc gif mon innan forhæfd sie, gecnua eolonan, wyl on
ealoð & betonican, wermod & þa clufihtan wenwyrt, sele drincan.
 55.1.2. Wiþ incoþe costes, godne dæl & finoles sædes
oþer swilc, gebeat smæle & gegnid to duste, genim þæs cucler
fulne, gedo on eald win oþþe cæren drince, þonne neahtnestig þry
dagas.
 55.2.1. Wiþ færcoþe, bisceopwyrt, wermod, betonica, redic,
merce, cost, rudan sæd, wyrc to drence.
 56.1.1. Gif mon ne mæge utgegan genim uman & eac gecrypte
hand fulle & medmicelne bollan fulne ealað, bewyl þrimme þæt ealo
on þære wyrte, drince þonne neahtnestig.
 56.1.3. Eft, gif mon syþ garleac on henne broþe & selð
drincan þonne to læt hio þæt sar.
 56.1.4. Eft, gate meoluc & eced seoþ ætgædere, sele
drincan.
 56.1.5. Eft, gate meoluc & hunig & sealt, sele drincan.
 56.1.5. Eft, wylle gearwan on hunige & on butran, ete þa wyrt
mid.
 56.2.1. Wiþ utwærce eft, efelastan ufewearde, wegbrædan,
ellenrinde, sealt on ealo gegniden.
 56.3.1. Tacn be utsihtan, ge on þam eferran hrife ge on þam
niþerran, þa adle mon mæg ongitan be þam utgange, hwilc se on onsyne
sie.
 56.3.2. Sum biþ þynne, sum mid þiccum wætum geond goten,
sum mid þæs innoþes & mid þara smæl þearma gebrocum gemenged,
sum swiðe gefylled mid wormse, sum swiðe blodig, sum cymð of þam
uferran hrife, sum of þam niþerran.
 56.3.5. Þam þe of þam uferran hrife cymð se utwærc þis
tacn bið, þæt se man sar gefelð æt his nafolan & on his
sculdrum hefig sar & þurst & unlust & þurh bæc þearm lytel
blod dropað.
 56.4.1. Sio utsihtadl cymð manegum ærest of to miclum utgange
& þonne lange hwile ne gymð mon þæs oþ þæt se innoþ
wyrð ge onburnen ge þurh þæt gewundod.
 56.4.3. Hwilum onginneð of þam midhrife, se is betweox
þære wambe & þære lifre, & þa seaw þa ðe beoð
gemengedu of mettum wiþ blod & wiþ oman geondgeotaþ þone innoþ
wyrceað yfelne utgang & for þære grimnesse þara omena ne mæg
beon gehæfd þy se mete ac beoþ somod þa innoþas bedrifen þonne
wyrð þæt to utwærce.
 56.4.7. Hu mon þa utyrnendan men scyle lacnian, þam mon sceal
sellan þa mettas þa ðe wambe nearwian & þam magan ne sceþþan,
caules seaw, hwilum pysena broþ & eced & por mid wegbrædan gesoden
& ealdne cyse gesodenne on gate meolce mid þy smerwe gate.
 56.4.10. Hwilum bræde þone cyse & drigne hlaf &
wæter þæt sie rose on gesoden, hwilum scearp win drince.
 56.4.12. Wyrc him onlegena to clame geworht, beren melo oþþe
hwæten mid hunige gesoden mid medmicle.
 64.1.1. Þætte oþerne healfne pening gewege, gegnid swiþe
smale, do þonne on hluttor æg & sele þam men to supanne.
 64.1.2. Hio is swiþe god eac on þas wisan wið hwostan &
wiþ springe, do þas wyrte on, he biþ sona hal.
 64.1.3. Þis is balzaman smyring wiþ eallum untrumnessum þe on
mannes lichoman biþ, wiþ fefre & wiþ scinlace & wið eallum
gedwolþinge.
 64.1.5. Eal swa same se petra oleum he is god andfeald to drincanne
wið innan tiedernesse & utan to smerwanne on wintres dæge for þon
þe he hæfð swiðe micle hæte, for ðy hine mon sceal drincan on
wintra & he is god gif hwam seo spræc oþfylð, nime þonne &
wyrce cristes mæl under his tungan & his an lytel swelge.
 64.1.10. Gif mon eac of his gewitte weorðe þonne nime he his
dæl & wyrce cristes mæl on ælcre lime, butan cruc on þam heafde
foran, se sceal on balzame beon & oþer on þam heafde ufan.
 64.2.1. Tyriaca is god drenc wiþ eallum innoð tydernessum &
se man se þe hine swa begæþ swa hit her on segð þonne mæg he him
miclum gehelpan.
 64.2.2. To þam dæge þe he wille hine drincan he sceal
fæstan oþ midne dæg & ne læte hine wind beblawan þy dæge.
 64.2.4. Ga him þonne on bæþ, sitte þær on oð þæt
he swæte.
 64.2.5. Nime þonne ane cuppan do an lytel wearmes wætres on
innan, nime þonne ane lytle snæd þæs tyriacan & gemenge wiþ
þæt wæter & seoh þurh þynne hrægl, drince þonne.
 64.2.7. & ga him þonne to his reste & bewreo hine wearme
& licge swa oþ he wel swæte.
 64.2.8. Arise þonne & sitte him up & scirpe hine &
þicge siþþan his mete to nones & beorge him georne wiþ þone wind
þæs dæges.
 64.2.10. Þonne gelyfe ic to gode þæt hit þam men miclum
gehelpe.
 64.3.1. Se hwita stan mæg wiþ stice & wiþ fleogendum
attre & wiþ eallum uncuþum brocum.
 64.3.2. Þu scealt hine scafan on wæter & drincan tela
micel & þære readan eorþan dæl scafe þær to & þa
stanas sint ealle swiðe gode of to drincanne wiþ eallum uncuþlicu
þing.
 64.3.4. Þonne þæt fyr of þam stane aslegen hit is god
wið ligetta & wið þunorrada & wið ælces cynnes gedwol þing
& gif mon on his wege biþ gedwolod slea him anne spearcan beforan biþ
he sona on rihtan.
 64.3.7. Þis eal het þus secgean ælfrede cyninge domne helias
patriarcha on gerusalem.
 65.1.1. Gif hors ofscoten sie nim þonne þæt seax þe
þæt hæfte sie fealo hryþeres horn & sien <foreign>III</foreign> ærene næglas
on, writ þonne þam horse on þam heafde foran cristes mæl & on
leoþa gehwilcum þe þu ætfeolan mæge.
 65.1.3. Nim þonne þæt winestre eare þurh sting swigende,
þis þu scealt don, genim ane girde, sleah on þæt bæc.
 65.1.5. Þonne biþ þæt hors hal.
 65.1.5. & awrit on þæs seaxes horne þas word,
<foreign>Benedicite omnia opera domini dominum</foreign>.
 65.1.6. Sy þæt ylfa þe him sie þis him mæg to bote.
 65.1.7. Wiþ utwærce, brembel þe sien begen endas on
eorþan, genim þone neowran wyrttruman, delf up, þwit nigon sponas on þa
winstran hand & sing þriwa, <foreign>miserere mei deus</foreign> & nigon siþum
<foreign>pater noster</foreign>, genim þonne mucgwyrt & efelastan, wyl þas þreo on
meolcum oþ þæt hy readian, supe þonne on neaht nestig gode blede fulle
hwile ær he oþerne mete þicge.
 65.1.12. Reste hine softe & wreo hine wearme.
 65.1.12. Gif ma þearf sie do eft swa, gif þu þonne git
þurfe do þriddan siþe, ne þearft þu oftor.
 65.1.13. Gif utgang forseten sie genim giðcornes leafa gode hand
fulle & þa ruwan wegbrædan nioþowearde & doccan þa þe
swimman wille, wyl þas þreo on ealdum ealað swiþe & do sealte
buteran on, wylle þicce læt drincan gode blede fulle hwile ær oðrum
mete & wreoh hine wearme & reste stille, do þus þriwa, ne þearf
oftor.
 65.2.1. Wiþ lungenadle læcedom dun tæhte, saluie, rude be
healfan þære saluian, fefer rugian emmicel þara twegea wyrta, þære
saluian þreo swelc dweorgedwostlan, hiere þe nu ealra wyrta fyrmest on
þa sealfe.
 65.2.3. Þe him þises læcedomes þears sie healde hine
georne wiþ geswet eala, drince hluttor eala & on þæs hluttran
ealað wyrte wylle geonge acrinde & drince.
 65.2.6. Wiþ utwærce genim unsmerigne healfne cyse, do
englisces huniges <foreign>III</foreign> snæda to, wylle on pannan oþ þæt hit brunige,
genim þonne geongre acrinde hand fulle & swa swigende æt ham gebring
& næfre in on þone mon, sceafe þæt grene on utan, wylle þa
sæp spone on cu meolce, geswete mid þrim snædum huniges, þone drenc
þicge þonne mid ðy cyse, æfter drence, <foreign>VII</foreign> niht eala forga &
meoloc þicge unsure.
 65.2.11. Wiþ unlybbum supe cu buteran <foreign>VIIII</foreign> morgnas, <foreign>III</foreign>
sopan, <foreign>VIII</foreign> morgnas cerfillan gemetlice on wine, þridda dæl wætres,
nime þonne hwerhwettan nioþowearde, gnid on wylisc ealo, swete mid hunige,
drince þære teoþan niht, to mete þone drenc on þreo þicge æt
þam þrim honcredum.
 65.3.1. Wiþ þære geolwan adle genim nioþowearde eolenan,
gedo þæt þu hæbbe on þan forman dæge, þonne þu hire ærest
bruce on morgen nim þreo snæda & þreo on niht & hire sculon beon
on hunig gesnæd & þy æfteran mergen <foreign>IIII</foreign> snæda & <foreign>IIII</foreign> on
niht & þriddan mergen <foreign>V</foreign> snæda & <foreign>V</foreign> on niht & þy feorþan
mergen <foreign>VI</foreign> & <foreign>VI</foreign> on niht.
 65.3.5. Þes drenc sceal wiþ þon ilcan, genim alexandrian
& grundeswelgean, cnua smale & do to drence on hluttrum ealað.
 65.3.6. Gif men sie færlice yfele wyrce <foreign>III</foreign> cristes mæl, an
on þære tungan, oþer on þam heafde, þridde on þam breostum.
 65.3.8. Sona bið sel.
 65.3.8. To gehealdanne lichoman hælo mid drihtnes gebede þis
is æþele læcedom, genim myrran & gegnid on win swilce sie tela
micel steap ful & þicge on niht nestig & eft þonne restan wille.
 65.3.11. Þæt gehealdeþ wundorlice lichoman hælo & hit
eac deah wiþ feondes costungum yflum.
 65.4.1. Þonne is eft se æþelesta læcedom to þon ilcan,
genim myrran & hwit recels & safinan & saluiam & wurman, &
þæs recelses & myrran sy mæst & þa oþre syn awegene, þara
sien emfela & ætsomne on mortere gegnide to duste, sette under weofod
þonne cristes tid sie & gesinge mon <foreign>III</foreign> mæssan ofer þa <foreign>III</foreign> dagas
on midne winter & æt stefanes tide & sancte Iohannes euangelista
& þa þry dagas þicge on wine on neaht nestig & þæt þær
to lafe sie þæs dustes hafa & geheald.
 65.4.7. Hit mæg wiþ eallum fær untrymnessum, ge wiþ fefre
ge wiþ lenctenadle ge wiþ atre ge wiþ yfelre lyfte.
 65.4.8. Gewritu eac secgeaþ se þe þone læcedom bega
þæt he hine mæge gehealdan <foreign>XII</foreign> monaþ wiþ ealra untrymnessa
frecenesse.
 65.5.1. Þonne eft wið gicþan, þæt eal se lichoma sy
clanes hiwes & glades & beorhtes, genim ele & ealdes wines
dræstan emfela, do on mortere, gemeng wel to somne & smire mid þy
þone lichoman on sunnan.
 65.5.3. Wið ælfe & wiþ uncuþum sidsan gnid myrran on
win & hwites recelses em micel & sceaf gagates dæl þæs stanes
on þæt win, drince <foreign>III</foreign> morgenas neaht nestig oþþe <foreign>VIIII</foreign> oþþe
<foreign>XII</foreign>.
 65.5.6. Wiþ londadle wyl wermod swa drigne, swa grenne swa þer
he hæbbe on oleo infirmorum oþ þæt þæs eles sie þriddan
dæl bewylled & smire mid þone lichoman ealne æt fyre & mæsse
preost sceal don þone læcedom gif man hæfþ.
 65.5.9. Wiþ gongel wæfran bite, smit on isen swat.
 65.5.9. Wiþ utsihte, mer geallan, blæc snegl, wyl on meolcum,
sup on æfenne & on morgenne.
 65.5.11. Heafod sealf, murre & alwe, libania, ealra gelice
fela, meng wiþ eced, smire mid þæt heafod.
 65.5.12. Wiþ þon ilcan, swefl & swegles æppel, murre
& æghwilces cynnes recels, nigon wyrta englisce, polleie, brembel,
æppel, elehtre, bisceopwyrt, finul, ruwe wegbræde, haran sprecel, sio
hare wyrt, liþ wyrt, ealra þissa emfela, oleum infirmorum, halig wæter,
halig sealt, oþer ele, smire þe mid þys ufan þonne þu hi gnide.
 66.1.1. Be þam stane þe gagates hatte is sæd þæt he
<foreign>VIII</foreign> mægen hæbbe.
 66.1.1. An is, þonne þunorrad biþ ne sceþeð þam men
þe þone stan mid him hæfð.
 66.1.2. Oþer mægen is, on swa hwilcum huse swa he biþ ne
mæg þær inne feond wesan.
 66.1.4. Þridde mægen is þæt nan attor þam men ne mæg
sceþþan þe þone stan mid him hafaþ.
 66.1.5. Feorþe mægen is þæt se man se þe þone laþan
feond on him deagollice hæfþ gif he þæs stanes gesceafenes hwilcne
dæl on wætan onfehð þonne biþ sona sweotol æteowod on him
þæt ær deagol mað.
 66.1.7. Fifte mægen is, se þe ænigre adle gedreht biþ gif
he þone stan on wætan þigeþ him biþ sona sel.
 66.1.9. Syxte mægen is þæt drycræft þam men, ne
dereþ se þe hine mid him hæfð.
 66.1.10. Seofoþe mægen is þæt se þe þone stan on
drince onfehð he hæfþ þe smeþran lichoman.
 66.1.11. Eahtoþe is þæs stanes mægen þæt nan
nædran cynnes bite þam sceþþan ne mæg þe þone stan on wætan
byrigþ.
 67.1.1. Pund eles gewihð <foreign>XII</foreign> penegum læsse þonne pund
wætres.
 67.1.1. & pund ealoð gewihð <foreign>VI</foreign> penegum mare þonne pund
wætres.
 67.1.2. & <foreign>I</foreign> pund wines geþihð <foreign>XV</foreign> penegum mare þonne
<foreign>I</foreign> pund wætres.
 67.1.3. & pund huniges gewihð <foreign>XXXIIII</foreign> penegum mare þonne
pund wætres.
 67.1.4. & <foreign>I</foreign> pund buteran gewihð <foreign>LXXX</foreign> penegum læsse
þonne pund wætres.
 67.1.5. & pund beores gewihð <foreign>XXII</foreign> penegum læsse þonne
pund wætres.
 67.1.5. & <foreign>I</foreign> pund melowes gewihð <foreign>CXV</foreign> penegum læsse
þonne pund wætres.
 67.1.6. & <foreign>I</foreign> pund beana gewihð <foreign>lV</foreign> penegum læsse þonne
pund wætres.
 67.1.7. & <foreign>XV</foreign> pund wætres gaþ to sestre.

END_TEXT
START_TEXT

Lch II (3 Head)<extent></extent>
B21.2.1.3.1.
Bald's Leechbook: Cockayne 1864-6, II, 300-04 (Bk III, Table of Contents).



 1. Wiþ heafod ece & wiþ ealdum heafod ece & wiþ
healfes heafdes ece.
 2. Wiþ aswollenum eagum & god eah sealf & wið miste on
eagan & wið flie & wið wyrmum on eagum & wiþ þæm gif
flæsc on eagum weaxe & gis on eagum weaxan reade sponge & gif eagan
tyren & sceade sealf to eagum & smeþe eah sealf.
 3. Wiþ earwærce & wiþ þæm gif wyrmas syn on earan
& god ear sealf.
 4. Wiþ toþ ece & gif teþ syn hole.
 5. Wiþ innan tobrocenum muðe.
 6. Wiþ ceocadle & wiþ ceolwærce.
 7. Wiþ heals wærce.
 8. Wiþ bite.
 9. Wiþ hwostan.
 10. Wiþ þam þe mon blode hræce.
 11. Wiþ seondum geallan.
 12. Wiþ þære geolwan adle.
 13. Wiþ breost wærce.
 14. Wiþ hwostan & wiþ lungenadle.
 15. Wiþ magan wærce & wiþ aþundenesse.
 16. Wið milt wærce.
 17. Wiþ linden wærce.
 18. Wiþ wambe wærce & rysel wærce.
 19. Wiþ blædder wærce.
 20. Wiþ þam gif man ne mæge gemigan & þam men þe
stanas weaxan on þære blædran.
 21. Wiþ þam gif men sie se utgang forseten.
 22. Wiþ utsihtadle drenc & briw.
 23. Wiþ þam wyrmum þe beoþ on mannes innoþe.
 24. Wiþ lið wærce.
 25. Wiþ weartum.
 26. Wið þam miclan lice smiring & bæþ & drenc
& briw.
 27. Wiþ singalum þurste untrumra manna.
 28. Wiþ innan fortoge & smæl þearma ece.
 29. Wiþ þam þe man sie mid fyre anum forbærned & wiþ
þam þe man sie mid wætan forbærned & wiþ sunbryne.
 30. Wiþ þeore drenc & eft wiþ þære & sceotendum
wenne & eft beþing wiþ þam gif þeor gewunige on anre stowe.
 31. Wiþ wenne sealf.
 32. Wiþ dolge sealf.
 33. Wiþ þam gif man sie ufan on heafod wund & sie ban
gebrocen & wiþ þam gif sio eaxl upstige & god dolhdrenc & gif
gebrocen ban sie on heafde & of nelle.
 34. Wiþ hundes slite & wiþ þon gif sinwe forcorfene &
wiþ þam gif sinwe sien gescruncene.
 35. Wiþ gongewifran bite.
 36. Wiþ cancre.
 37. Wiþ þam þe wif ne mæge bearn acennan & gif of wife
nelle gan æfter þam beorþre þæt gecyndelic sie & gif of wife
sie dead bearn & wiþ þam gif wif blede to swiþe æfter þam
beorþre.
 38. Wiþ þam þe wifum sie forstanden hira monað gecynd &
wiþ þam gif wife to swiþe offlowe sio monoþ gecynd.
 39. Wiþ smeagea wyrme smiring & anlegen & beþing &
sealf.
 40. Wiþ þam þe man sie monaþseoc.
 41. Wiþ ealle feondes costunga drenc & sealf, wiþ þon
ilcan & hu man scyle gewitseocne man lacnian & hu mon scyle wyrcean
spiwdrenc utyrnendum.
 42. Wiþ þam gif swiþdrenc on men gesittan & he nelle
utgan.
 43. Wiþ attres drence.
 44. Wiþ lusum.
 45. Wiþ þam gif þorn stinge mon on fot oððe hreod &
þonne nelle ofgan.
 46. Wiþ æsmælum & wiþ eallum eagna wærce.
 47. Wiþ lyft adle gif se muþ sie woh oþþe won læcedom
& beþing & bæþ sealf & leah & blodes læs.
 48. Wiþ ficadle drenc & beþing.
 49. Wiþ sculdor wærce & earma.
 50. Wiþ cneowa sare.
 51. Wiþ fota sare.
 52. Wiþ þam gif þu ne mæge blod dolg forwriþan.
 53. Wiþ þam gif meoloc sie gewerd.
 54. Wiþ niht gengean sealf.
 55. Wiþ þam gif men beo sio heafod panne gehlenced.
 56. Wið þam gif men nelle meltan his mete.
 57. Wiþ wif gemædlan.
 58. Wiþ feondes costunga.
 59. Wiþ þeor wenne gif he sie men on cneowe oþþe on oþrum
lime.
 60. Be þam hu mon scyle ear sealfe wyrcean.
 61. Wiþ ælfcynne sealf & wiþ niht gengan & þam
monnum þe deofol mid hæmð.
 62. Wiþ ælfadle læcedom & eft hu mon sceal on þa
wyrte singan ær hi mon nime & eft hu mon sceal þa wyrta don under
weofod & ofer singan & eft tacnu be þam hwæþer hit sie
ælfsogoþa & tacn hu þu ongitan meaht hwæþer hine mon mæg
gelacnian & drencas & gebedu wiþ ælcre feondes costunge.
 63. Tacnu hu þu meaht ongitan hwæþer mon sie on
wæterælfadle & læcedom wiþ þam & gealdor on to singanne
& þæt ilce mon mæg singan on wunda.
 64. Wið deofle liþe drenc & ungemynde & wiþ deofles
costunga.
 65. Wiþ þon gif mon sie gegymed & tacnu hwæþer he
libban mæge.
 66. Drenc wiþ þam gif þeor sie on men.
 67. Wiþ deofle seoce & wiþ deofle.
 68. Wiþ weden heorte leoht drenc.
 69. Wiþ þam gif men sie maga asurod & forþunden &
wiþ magan wærce & gif man biþ aþunden.
 70. Wiþ wambe wærce & wiþ magan wærce & wiþ
wambe heardnesse.
 71. Wiþ springe smiring & sealf.
 72. Wiþ attre drenc & smiring.
 73. Wiþ þære geolwan adle.
 74. Wiþ þam gif innelfe si ute.
 75. Wiþ ælcre innan untrymnesse & wiþ hefignesse &
wiþ hleorblæce.
 76. Be þam hu man scyle halige sealfe wyrcean.

END_TEXT
START_TEXT

Lch II (3)<extent></extent>
B21.2.1.3.2.
Bald's Leechbook: Cockayne 1864-6, II, 304-58 (Bk III).



 1.1.1. Wiþ þon þe mon on heafod ace genim nioþowearde
wrætte, do on readne wræd, binde þæt heafod mid.
 1.1.2. Wiþ þon ilcan nim senepes sæd & rudan, gegnid on
ele, do on hat wæter, þweah gelome þæt heafod on þam wætre.
 1.1.3. He biþ hal.
 1.1.4. Wiþ ealdum heafod ece genim dweorgedwostlan, wyl on ele
oððe on butran, smire mid þa þunwongan & bufan þam eagum on ufan
þæt heafod, þeah him sie gemynd oncyrred he biþ hal.
 1.1.6. Wiþ swiþe ealdum heafod ece nim sealt & rudan &
ifig crop, cnua ealle to somne, do on hunig & smire mid þa þunwangan
& þone hnifel & ufan þæt heafod.
 1.1.8. To þon ilcan sec lytle stanas on swealwan bridda magan
& heald þæt hie ne hrinan eorþan ne wætre ne oþrum stanum,
beseowa hira <foreign>III</foreign>, on þon þe þu wille do on þone mon þe him
þearf.
 1.1.10. Sie him biþ sona sel.
 1.1.11. Hi beoþ gode wiþ heafodece & wiþ eagwærce
& wiþ feondes costunga & nihtgengan & lenctenadle & maran
& wyrtforbore & malscra & yflum gealdorcræftum.
 1.1.13. Hit sculon beon micle briddas þe þu hie scealt on
findan.
 1.1.14. Gif mon on healf heafod ace gecnua rudan swiþe, do on
strang eced & smire mid þæt heafod ufan rihte.
 1.1.15. Wiþ þon ilcan adelf wegbrædan butan isene ær
sunnan upgange, bind þa moran ymb þæt heafod mid wræte reade
wræde.
 1.1.17. Sona him bið sel.
 2.1.1. Wiþ aswollenum eagum genim cucune hrefn, ado þa eagan of
& eft cucune gebring on wætre & do þa eagan þam men on sweoran
þe him þearf sie.
 2.1.3. He biþ sona hal.
 2.1.3. Wyrc gode eagsealfe, nim celeþonian & bisceopwyrt,
wermod, wudu merce, wudu bindes leaf, do ealra emfela, cnuwa wel, do on hunig
& on win & on æren fæt oððe on cyperen, do twæde þæs
wines & þriddan dæl þæs huniges, do þæt se wæta mæge
furþum ofer yrnan þa wyrta, læt standan <foreign>VII</foreign> niht & wreoh mid
brede, aseoh þurh clænne claþ ðone drenc, do eft on þæt ilce
fæt, nytta swa þe þearf sie.
 2.1.8. Se mon se him gedeþ ymb <foreign>XXX</foreign> nihta foxes gelyndes dæl
on þa eagan, he biþ ece hal.
 2.2.1. Gif mist sie fore eagum nim cildes hlond & huniges tear,
meng tosomne begea emfela, smire mid þa eagan innan.
 2.3.1. Eft, hrefnes geallan & leaxes & eles & feld beon
hunig meng to somne, smire mid þære sealfe innan þa eagan.
 2.4.1. Wiþ flie gebærned, sealt & swegles æppel &
attrum, ealra emfela, gnid to duste & do on þa eagan, þweah leohtlice
mid wylle wætre & smire æfter mid wifes meolce.
 2.5.1. Gif wyrmas sien on eagum scearpa þa bræwas innan, do on
þa scearpan celeþonian seaw.
 2.5.2. Þa wyrmas bioþ deade & þa eagan hale.
 2.5.2. Gif flæsc on eagum weaxe wring wyrmwyrte on þa eagan
oþ þæt him sel sie.
 2.6.1. Gif on eagan weaxen reade sponge drype on hat culfran blod
oþþe swealwan oððe wifes meoluc oþ þæt þa sponge aweg synd.
 2.6.2. Gif eagan tyren nim drige rudan & huniges tear, meng
tosomne, læt standan <foreign>III</foreign> niht, awring þurh þicne clað linenne &
do on þa eagan siþþan.
 2.6.4. Wyrc gode drige scade sealfe, nim swegles æppel &
gebærned sealt & pipor & attrum & hwit cwudu, gegnid to duste,
asift þurh clað, do lytlum on.
 2.6.6. Eft, hwit cwudu & gebærned oster scyl gnid to duste
& nytta swa þe þearf sie, ægþer mæg adon flie of eagan.
 2.6.8. Wyrc smeþe eagsealfe nim buteran, wyl on pannan, afleot
þæt fam of & ahlyttre þa buteran on blede, do eft þæt hluttre
on pannan, gecnua celeþonian & bisceopwyrt, wudu merce, wyl swiþe,
aseoh þurh clað, nytta swa þe þearf sie.
 3.1.1. Wiþ ear wærce genim henne gelyndo & ofter scylle,
sete on gleda, gewyrm hwon & dryp on þa earan, sona beoð hale.
 3.1.2. Eft, celendran seaw & wifes meoluc gewyrm on scylle
& dryp on þa earan.
 3.1.3. Gif wyrmas sien on earan to belenan seaw wearm on þa
wyrmas.
 3.1.4. Hie beoþ deade & feallað of & þa earan hale.
 3.2.1. Eft, wring curmeallan seaw on oþþe marubian oððe
wermod wearmne.
 3.2.2. Sona him bið sel.
 3.2.2. Wyrc gode ear sealfe, genim bares geallan & fearres
& ele, ealra emfela, læt drypan wearm on þæt eare.
 4.1.1. Wiþ toþ ece ceow pipor gelome mid þam toþum.
 4.1.1. Him biþ sona sel.
 4.1.1. Eft, seoð beolenan moran on strangum ecede oþþe on
wine, sete on þone saran toþ & hwilum ceowe mid þy saran toþe, he
bið hal.
 4.1.3. Gif þa teþ synd hole ceow boþenes moran mid ecede on
þa healfe.
 5.1.1. Wiþ innan tobrocenum muðe nim plum treowes leas wyl on
wine & swile mid þone muþ.
 6.1.1. Wið ceocadle nim þone hweorfan þe wif mid spinnað,
bind on his sweoran mid wyllenan þræde & swile innan mid hate gate
meolce.
 6.1.2. Him biþ sel.
 6.1.3. Wiþ ceolwærce adelf ær sunnan upgange wegbrædan,
bind on his sweoran.
 6.1.4. Eft, bærn swealwan to duste & meng wiþ feldbeon
hunig, sele him etan gelome.
 7.1.1. Wiþ healf wærce wyl neoþewearde netelan on oxan
smerwe & on buteran, þonne þone healfwærc smire ða þeoh.
 7.1.2. Gif þa þeoh wærce smire þone heals mid þære
sealfe.
 7.1.3. Eft, wyl niþewearde netelan on ecede, do oxan geallan on
þæt eced & þa wyrte of, smire mid þone heals.
 8.1.1. Wiþ bite wyrc sealfe, nim þas wyrte, safenan & mersc
mealwan & attorlaþan & weoþobend & hwerhwettan & clufwyrt
& sigel hweorfan, hindheoloþan, mucgwyrt, wudufillan, garclifan,
wrætte, lufestice, mageþan, giþcorn, wad, finul, þefanþorn,
selfæte, eoforþrote, cicena mete, dulhrune, wylisc moru, hnutbeames leaf,
næp, gearwe, hofe, hocleaf, alexandre, fica perfica, se fula wermod, sio
greate banwyrt, acleaf, wegbræde, grundeswelge, read clæfre, leahtric,
þufeþistel, taru, hegeclife, clufþung, englisc moru, dynige.
 9.1.1. Wiþ hwostan wyl marubian on wætre godne dæl, geswet
hwon, sele drincan scenc ful.
 9.1.2. Eft, marubian, swiðe wyl on hunige, do hwon buteran on,
sele <foreign>III</foreign> snæda oþþe <foreign>IIII</foreign> etan, on neaht nestig besup scenc fulne mid
wearmes þæs ærran drences.
 10.1.1. Wiþ þon þe mon blode hræce & spiwe genim god
beren mela & hwit sealt, do on ream oþþe gode flete, hrer on blede oþ
þæt hit sie þicce swa þynne briw, sele etan <foreign>VIIII</foreign> snæda <foreign>VIIII</foreign>
morgenas on neaht nestig, do þæs meluwes twæde & þæs sealtes
þriddan dæl, wyrc ælce dæge niwne.
 11.1.1. Wiþ seondum geallan ete rædic & pipor on neaht
nestig & awylled linsæd on meolce supe mid, do þus gelome.
 11.1.2. Him biþ sona sel.
 12.1.1. Wið þære geolwan adle sio cymð of seondum geallan
genim þæs scearpan þistles moran & betonican & attorlaþan hand
fulle & gyþrifan hand fulle & <foreign>VIIII</foreign> snæda nioþowearde
æscþrotan, ofgeot mid strangan beore oþþe mid strangum ealað &
drince gelome, sele him etan gewyrtodne henfugel & gesodenne cawel on godum
broðe, do þus gelome.
 12.1.5. Him biþ sona sel.
 12.2.1. Wyrc godne dustdrenc wiþ þære geolwan adle, nim
merces sæd & finoles sæd, dile sæd, eoforþrotan sæd,
feldmoran sæd, sæþerian sæd, petorsilian sæd, alexandran sæd,
lufestices sæd, betonican sæd, caules sæd, costes sæd, cymenes
sæd & pipores mæst, þara oðerra emfela, gegnid ealle wel to
duste, nim þæs dustes godne cucler fulne, do on strang hluttor eala,
drince scenc fulne on neaht nestig.
 12.2.6. He is god wiþ ælcre liman untrumnesse & wiþ
heafodece & wiþ ungemynde & wiþ eagwærce & wiþ
ungehyrnesse & breostwærce & lungenadle & lendenwærce &
wiþ ælcre feondes costunga.
 12.2.9. Gewyrc þe dust genoh on hærfeste, þonne þu þa
wyrta hæbbe nytta þonne þe þearf sie.
 13.1.1. Wið breostwærce, marubie, nefte, ontre, bisceopwyrt,
wenwyrt, wyl on hunige & buteran, do þæs huniges twæde &
þære buteran þriddan dæl, nytta swa þe þearf sie.
 14.1.1. Wiþ hwostan & lungenadle genim swegles æppel &
swefl & recels, ealra emfela, meng wiþ weaxe, lege on hatne stan, drinc
þurh horn þone rec & ete æfter ealdes spices <foreign>III</foreign> snæda oððe
butran & supe mid fletum.
 14.1.4. Wiþ lungenadle genim betonican & marubian,
agrimonian, wermod, felterre, rude, acrind, gagollan, wyl on wætre, bewyl
þæs wæteres þriddan dæl, to of þa wyrte, drince on morgenne
wearmes scenc fulne, ete <foreign>III</foreign> snæda mid þæs briwes þe heræfter
segþ.
 14.2.1. Wyrc briw wiþ lungenadle, nim betonican & marubian,
wermod, hindheoloþan, wenwyrt nioþoweard, elehtre, elene, rædic,
eoforþrote, feldmore, gecnua ealle swiþe wel & wyl on buteran &
awring þurh clað, scead on þæt wos beren mela, hrer on blede butan
fyre oþ þæt hit sie swa þicce swa briw, ete <foreign>III</foreign> snæda mid þy
drence wearmes.
 14.3.1. Eft, wyl on hunige anum marubian, do hwon beren mela to,
ete on neaht nestig & þonne þu him selle drenc oððe briw, sele him
hatne & læt gerestan þone man æfter tide dæges on þa swiðran
sidan & hafa þone earm aþened.
 15.1.1. Wiþ magan wærce wyl pic on cu meolce, ado þæt pic
of, supe hwon wearm, sona biþ sel.
 15.1.2. Wiþ aþundenesse & gif men nelle myltan his mete
wyl on wætere polleian & leac cersan, sele drincan him, biþ sona sel.
 16.1.1. Wiþ milte wærce cnua grene sealhrinde, seoð on
hunige anum, sele him etan <foreign>III</foreign> snæda on neaht nestig.
 17.1.1. Wiþ lenden wærce marubie, nefte, bogen, em fela ealra,
do on god ealu, wyrc to drence, swet hwon, sele drincan, licge upweard æfter
þon gode hwile.
 19.1.1. Wiþ blædder wærce, wudu merce & leaccerse, wyl
swiþe on ealað, sele drincan & etan gebrædne stær.
 20.1.1. Gif man ne mæge gemigan & him weaxan stanas on
þære blædran wyl sundcorn on ealað & petersilian, sele him
drincan.
 21.1.1. Gif men sie se utgang forseten wyl wermod on surum ealaþ
& do buteran þær.
 21.1.2. To him biþ sona sel gif he hit drincþ.
 22.1.1. Wiþ utsiht adle, <foreign>V</foreign> leafan, hleomoce, curmealle,
elehtre, gecnua þa wyrta & wyl on meolce, sele him drincan wearm on
morgenne & on æfen.
 22.1.3. Wyrc briw to þon ilcan, wudu cunellan, hleomoc, bewyl
þara/ meolce þriddan dæl, þære wyrte of þam meolcum, scead
hwæten mela þær on & ete þone briw cealdne, & supe þa
meoluc.
 22.1.5. Him bið sona sel.
 22.1.5. Gif se briw & se drenc inne gewuniað þu meaht
þone man gelacnian, gif him offleogeð him bið selre þæt þu hine na
ne grete.
 22.1.7. Him biþ his feorhadl getenge.
 23.1.1. Gif wyrmas beoþ on mannes innoðe wyl on buteran grene
rudan, drinc on neaht nestig scenc fulne.
 23.1.2. Hi gewitað ealle aweg mid þy utgange & he bið
sona hal.
 23.2.1. To þon ilcan genim cymenes dust, meng to gate geallan
& fearres, gnid þone nafolan mid ealle.
 23.2.2. Hi gewitaþ niþer of þæm men.
 24.1.1. Wiþ lið wærce sing <foreign>VIIII</foreign> siþum þis gealdor
þær on & þin spatl spiw on, <foreign>Malignus obligauit, angelus curauit,
dominus saluauit</foreign>.
 24.1.2. Him biþ sona sel.
 24.2.1. To þon ilcan genim culfran tord & gate tord, drige
swiðe & gnid to duste, meng wiþ hunig & wiþ butran, smire mid
þa leoþu.
 25.1.1. Wiþ weartum genim hundes micgean & muse blod, meng to
somne, smire mid þa weartan.
 25.1.2. Hi gewitaþ sona aweg.
 26.1.1. Wiþ miclan lice genim nioþowearde elenan & þung
& ompran þa þe swimman wile, ealra emfela, & gecnua wel & wyl
on buteran, do wel sealtes on & smire mid.
 26.1.3. Wyrc bæð wiþ þam miclan lice, elene,
ælfþone, marubie, curmealle, ellentanas & actanas, wyl swiðe on
wætre & beþe on swiðe hatum þæt lic.
 26.1.5. Wyrc drenc wið þam miclan lice, hindhioloþan,
curmeallan, bogen, nefte, agrimonia, betonica, finul, dile, do on god ealo,
sele drincan on dæge <foreign>III</foreign> scencas fulle.
 26.1.7. Wyrc briw wiþ þon ilcan, genim nioþowearde elenan
& eofor þrotan, redic & þa readan netlan nioþowearde, scearfa
smæle & gecnua wel, wyl siþþan on buteran, do clæne ifig taran
þær on gif þu hæbbe & hwon berenes melwes, do on blede mid þam
wyrtum & hrer mid sticcan oþ þæt hit col sie, sele etan on neaht
nestig <foreign>III</foreign> snæda, sele þone briw & þone drenc ær þam
bæþe þy læs hit inslea æfter þam baþe.
 27.1.1. Wiþ singalum þurste untrumra manna nim wermod &
hind hioloþan & gyþrifan, wylle on ealaþ, geswete hwon, sele him
drincan.
 27.1.2. Hit hælþ þone þurst wundorlice.
 28.1.1. Wiþ innan fortoge, smæl þearma ece, genim betonican
& wermod, merce, rædic, finul, gecnua ealle & do on eala, sete
þonne & bewreoh, drinc on neaht nestig scenc fulne.
 29.1.1. Wiþ bryne, gif mon sie mid fyre ane forbærned nim
wudurofan & lilian & hleomoc, wyl on buteran & smire mid.
 29.1.2. Gif mon sie mid wætan forbærned nime elm rinde &
lilian moran, wyl on meolcum, smire mid þriwa on dæg.
 29.1.4. Wiþ sunbryne, merwe ifig twigu wyl on butran, smire mid.
 30.1.1. Wyrc godne ðeor drenc, wermod, bogen, garclifan,
polleian, wenwyrt, þa smalan fel terre, eagwyrt, þeorwyrt, ceaster æsces
<foreign>II</foreign> snæda, elenan <foreign>III</foreign>, commuces <foreign>VIII</foreign>, wuduweaxan godne dæl,
curmeallan, gescearfa þas wyrta on god hluttor eala oþþe wylisc ealu,
læt standan <foreign>III</foreign> niht bewrigen, sele drincan scenc fulne tide ær oþrum
mete.
 30.1.5. Wiþ þeore & wiþ sceotendum wenne nim bogen &
gearwan & wudu weax & hrefnes fot, do on god ealu, sele drincan on
dæge <foreign>III</foreign> scencas fulle.
 30.1.7. Gif þeor gewunige on anre stowe wyrc beþinge, nim
þæt ifig þe on stane weaxe & gearwan & wudu bindes leaf &
cuslyppan, gecnua ealle wel, lege on hatne stan on troge, geot hwon wæteres
on, læt reocan on þæt lic þær þær him þearf sie, þonne se
col sie do oþerne hatne on, beþe swa gelome.
 30.1.11. Him biþ sona sel.
 31.1.1. Wyrc gode wensealfe, nim wudu merce & hrefnes fot &
wermod nioþoweardne, cu slyppan, rudan, wudu, bindes leaf, ifig leaf þe on
eorþan wixþ, þa clufihtan wenwyrt, gecnua ealle, wyl on rammes smerwe
oþþe on buccan, do þriddan dæl buteran, awring þurh claþ, do
þonne godne scip taran to & hrer oþ þæt hit col sie.
 32.1.1. Wyrc gode dolh sealfe, nim gearwan & wudu rofan
nioþowearde, feld moran, & nioþoweardne sigelhweorfan, wyl on godre
buteran, awring þurh clað & læt gestandan.
 32.1.3. Wel ælc dolh þu meaht lacnian mid.
 33.1.1. Gif mon sie ufan on heafod wund & sie ban gebrocen nim
sigelhweorfan & hwite clæfran wisan & wudurofan, do on gode butran,
aseoh þurh clað & lacna siþþan.
 33.2.1. Gif sio eaxl upstige nim þa sealfe, do hwon wearme mid
feþere.
 33.2.1. Him bið sona sel.
 33.2.2. Wyrc godne dolhdrenc, nim agrimonian & wudu rofan, do
on god ealo, sele drincan godne scenc fulne on neaht nestig.
 33.2.3. Gif gebrocen ban sie on heafde & of nelle cnua grene
betonican & lege on þæt dolh gelome oþ þæt þa ban of syn
& þæt dolh gebatod.
 34.1.1. Wiþ hundes slite cnuwa ribban, lege on þæt dolh
& rudan wyl on butran, lacna mid þæt dolh.
 34.1.2. Gif sinwe syn forcorfene nim renwyrmas, gecnuwa wel, lege
on oþ þæt hi hale synd.
 34.1.3. Gif sinwe sien gescruncene nime æmettan mid hiora
bedgeride, wyl on wætre & beþe mid & rece þa sinwe geornlice.
 35.1.1. Wiþ gongewifran bite nim henne æg, gnid on ealu hreaw
& sceapes tord niwe swa he nyte, sele him drincan godne scenc fulne.
 36.1.1. Wiþ cancre nim gate geallan & hunig, meng to somne
begea emfela, do on þæt dolh.
 36.1.2. To þon ilcan, niwe hundes heafod bærn to ahsan, do on
dolh.
 36.1.3. Gif hit nelle þæt nim monnes drogan, drig swiðe,
gnid to duste, do on.
 36.1.4. Gif þu mid þys ne meaht gelacnian ne meaht þu him
æfre nahte.
 37.1.1. Wiþ þon þe wif ne mæge bearn acenuan nim feld
moran nioþowearde, wyl on meolcum & on wætre, do begea emfela, sele
etan þa moran & þæt wos supan.
 37.1.3. To þon ilcan bind on þæt winstre þeoh up wið
þæt cennende lim nioþowearde beolonan oþþe <foreign>XII</foreign> corn cellendran
sædes & þæt sceal don cniht oððe mæden.
 37.1.5. Swa þæt bearn sie acenned do þa wyrta aweg þy
læs þæt innelfe utsige.
 37.1.6. Gif of wife nelle gan æfter þam beorþre þæt
gecyndelic sie seoþe eald spic on wætre, beþe mid þone cwiþ oððe
hleomoc oþþe hocces leaf wyl on ealoþ, sele drincan hit hat.
 37.1.8. Gif on wife sie dead bearn wyl on meolce & on wætre
hleomoc & polleian, sele drincan on dæg tuwa.
 37.1.9. Georne is to wyrnanne bearneacnum wife þæt hio aht
sealtes ete oððe swetes oþþe beor drince ne swines flæsc ete ne naht
fætes ne druncen gedrince ne on weg ne fere ne on horse to swiðe ride þy
læs þæt bearn of hire sie ær riht tide.
 37.1.13. Gif hio blede to swiþe æfter þam beorþre
nioþowearde clatan wyl on meolce, sele etan & supan þæt wos.
 38.1.1. Wiþ þon þe wifum sie forstanden hira monaþ gecynd
wyl on ealað hleomoc & twa curmeallan, sele drincan & beþe þæt
wif on hatum baþe & drince þone drenc on þam baþe.
 38.1.3. Hafa þe ær geworht clam of beor dræstan & of
grenre mucgwyrte & merce & of berene melwe, meng ealle tosomne, gehrer
on pannan, clæm on þæt gecynde lim & on þone cwið
nioþoweardne þonne hio of þam baðe gæþ & drince scenc fulne
þæs ilcan drences wearmes.
 38.1.7. & bewreoh þæt wif wel & læt beon swa
beclæmed lange tide þæs dæges, do swa tuwa swa þriwa swæþer
þu scyle.
 38.1.8. Þu scealt simle þam wife bæþ wyrcean & drenc
sellan on þa ilcan tid þe hire sio gecynd æt wære.
 38.1.9. Ahsa þæs æt þam wife.
 38.2.1. Gif wife to swiþe offlowe sio monað gecynd genim niwe
horses tord, lege on hate gleda, læt reocan swiþe betweoh þa þeoh up
under þæt hrægl þæt se mon swæte swiþe.
 39.1.1. Wið smeawyrme smiring, nim swines geallan & fisces
geallan & hrefnes geallan & haran geallan, meng to somne, smire þa
dolh mid, blaw mid hreode on þæt seaw on þæt dolh, cnua þonne
heorot brembel leaf, lege on þa dolh.
 39.1.4. Wyrc beþinge to þon ilcan, nim æpsrinde &
wirrinde, cwicrinde, slahþornrinde, wirrinde, bercrinde, cnua ealle þa
rinda, wyl on cysehwæge, þweah mid & beþe þæt lim þe se wyrm
on sie & æfter þære beþinge adrig & smire mid þære
sealfe & blaw þa sealfe on þa dolh & lege ða brembelleaf on, do
swa on dæge ðriwa on sumera & on wintra twiwa.
 39.2.1. Wyrc þa blacan sealfe gif þe þearf sie, gesamna þe
tu ambru hryþra micgean & amber fulne holenrinda & æscrinda &
þunges, wylle þonne on cetele oþ þæt se wæta sie twæde on
bewylled, ado of þa wyrta & þa rinda, wyl eft oþ þæt hit sie swa
þicce swa molcen & swa sweart swa col, smire mid siþþan þæt dolh
& hafa clam geworht of mealtes smedman & of hwiting melwe &
elehtran, clufa, cnua & gnid tosomne, wyrc to clame, gif he sie to drige do
on breowende wyrt hwon, clæm on þa dolh & utan ymb.
 39.2.7. Siþþan hie gesmyred synd seo sealf wile ærest þa
dolh ryman & þæt deade flæsc ofetan & þone swile aþwænan
& þone wyrm þær on deadne gedeþ oþþe cwicne ofdrifð &
þa dolh gelacnað.
 40.1.1. Wiþ þon þe mon sie monaþ seoc nim mere swines fel,
wyrc to swipan, swing mid þone man, sona bið sel, amen.
 41.1.1. Wyrc godne drenc wiþ eallum feondes costungum, nim
betonican, bisceopwyrt, elehtran, gyþrifan, attorlaþan, wulfes camb,
gearwan, lege under weofod, gesinge <foreign>VIIII</foreign> mæssan ofer, gescearfa þa
wyrta on halig wæter, sele drincan on neaht nestig scenc fulne & do
þæt halig wæter on ealne þone mete þe se man þicge.
 41.1.5. Wyrc gode sealfe wiþ feondes costunga, bisceopwyrt,
elehtre, haransprecel, streawberian wise, sio clufihte wenwyrt, eorðrima,
brembel æppel, polleian, wermod, gecnua þa wyrta ealle awylle on godre
buteran, wring þurh clað, sete under weofod, singe <foreign>VIIII</foreign> mæssan ofer,
smire þone man mid on þa þunwonge & bufan þam eagum & ufan
þæt heafod & þa breost & under þam earmum þa sidan.
 41.1.10. Þeos sealf is god wiþ ælcre feondes costunga &
ælfsidenne & lenctenadle.
 41.1.11. Gif þu wilt lacnian gewitseocne man gedo bydene fulle
cealdes wætres, dryp þriwa on þæs drences, beþe þone man on þam
wætre & ete se man gehalgodne hlaf & cyse & garleac &
cropleac & drince þæs drences scenc fulne.
 41.1.14. & þonne he sie bebaþod smire mid þære sealfe
swiþe & siþþan him sel sie wyrc him þonne swiðne drenc
utyrnendum.
 41.1.16. Wyrc þus þone drenc, nim lybcornes leaf &
celeþonian moran & glædenan moran & hocces moran & ellenes
wyrttruman rinde, wyl on ealað, læt standan neahterne, ahlyttre þonne
& gewyrm, do buteran to & sealt, sele drincan.
 41.1.19. Wyrc spiwe drenc utyrnendne, nim feowertig lybcorna,
berend wel & gegnid on nioþowearde celeþonian & hocces moran &
twa clufe þære clufehtan wenwyrte & hwerhwette niþewearde an lytel
& hamwyrte moran medmicel, gedo ealle þa wyrta swiþe wel clæne &
gecnua, do on eala, bewreoh, læt standan neahterne, sele drincan scenc
fulne.
 42.1.1. Gif swiðdrenc on man gesitte & he nelle ofgan, nim
niþewearde celeþonian & lybcornes leaf oþþe arod, wyl on ealað,
do buteran & sealt to, sele drincan wearmes scenc fulne.
 43.1.1. Wiþ attres drince seoþ henne & hocces leaf on
wætre, ado þone fugel of & þa wyrta, sele supan þæt broð wel
gebuterod swa he hatost mæge.
 43.1.3. Gif he ær hæfþ attor gedruncen ne biþ him ahte
þe wyrs.
 43.1.3. Gif he þæt broð þonne ær sypð ne meaht þu
him þy dæge attor gesellan.
 44.1.1. Wiþ lusum sele him etan gesodenne cawel on neaht nestig
gelome.
 44.1.2. He biþ lusum bewered.
 45.1.1. Gif þorn stinge man on fot oþþe hreod & nelle
ofgan, nime niwe gose tord & grene gearwan, cnuwige swiþe tosomne,
clæm on þæt dolh.
 45.1.2. Sona biþ sel.
 46.1.1. Wiþ æsmælum & wiþ eallum eagna wærce ceow
wulfes comb, wring þonne þurh hæwenne clað wyllenne on þa eagan
þæt seaw on niht þonne he restan wille & on morgen do æges
þæt hwite þær on.
 47.1.1. Wiþ lyftadle gif se muð sie woh oþþe won, nim
cellendran, gnid on wifes meolce, do on þæt hale eare.
 47.1.2. Him biþ sona sel.
 47.1.2. Eft, nim cellendran, adrig, gewyrc to duste, gemeng
þæt dust wiþ wifes meoluc þe wæpned fede, awring þurh hæwenne
clað & smire þæt hale wonge mid & drype on þæt eare
wærlice.
 47.1.5. Wyrc þonne beþinge, genim brembelrinde & elmrinde,
æscrinde, slahþornrinde, apuldorrinde, ifigrinde, ealle þas
nioþowearde & hwerhwettan, smeruwyrt, eoforfearn, elene, ælfþone,
betonice, marubie, redic, agrimonia, gescearfa þa wyrta on cetel & wyl
swiðe.
 47.1.8. Þonne hit sie swiþe gewylled do of þam fyre &
sete & gewyrc þam men setl ofer þam citele & bewreow ðone man mid
þæt se æþm ne mæge ut nahwær butan he mæge geeþian, beþe
hine mid þisse beþinge þa hwile þa he mæge aræfnan.
 47.1.11. Hafa him þonne oþer bæþ geara, genim æmetbed
mid ealle, þara þe hwilum fleogað, beoþ reade, wyl on wætre, beþe
hine mid ongemethatum.
 47.1.13. Wyrc him þonne sealfe, nim ælces þara cynnes wyrta,
wyl on buteran, smire mid þa saran limu.
 47.1.15. Hie cwiciaþ sona.
 47.1.15. Wyrc him leage of ellen ahsan, þreah his heafod mid
colre.
 47.1.16. Him biþ sona bet.
 47.1.16. & se man læte him blod ælce monþe on <foreign>V</foreign> nihta
ealdne monan & on fiftyne & on <foreign>XX</foreign>.
 48.1.1. Drenc wiþ ficadle, nim bulut & eoforþrotan
nioþowearde & wudufillan & geaces suran & æferþan, gescearfa
þas wyrto tosomne, do on gellet innan, læt standan neahterne ær þu
hine drince.
 48.1.3. Wyrc beþinge, nim þæt reade ryden, do on trig,
hæt þonne stanas swiþe hate, lege on þæt trig innan & he sitte
on stole ofer þære beþinge þæt hio hine mæge tela gereocan.
 48.1.6. Þonne feallað þa fic wyrmas on þa beþinge.
 48.1.6. Him biþ sona sel.
 48.1.7. Drince þone drenc ær þære beþinge.
 48.1.7. Gif he þonne þa beþinge þurhteon ne mæge drince
þone drenc ælce dæge oþ þæt him sel sie.
 49.1.1. Wiþ sculdor wærce & earma wyl betonican on
ealoð, sele drincan gelome & simle smire hine æt fyre mid wenwyrte.
 50.1.1. Gif cneow sar sie cnua beolenan & hemlic, beþe mid
& lege on.
 51.1.1. Gif se fot sar sie, ellen leaf & wegbrædan &
mucgwyrt gecnua & lege on & gebind hat þær on.
 52.1.1. Gif þu ne mæge blod dolh forwriþan nim niwe horses
tord, adrig on sunnan, gegnid to duste swiþe wel, lege þæt dust swiþe
þicce on linenne claþ, wriþ mid þy þæt dolh.
 53.1.1. Gif meoluc sie awyrd bind tosomne wegbrædan &
giþrifan & cersan, lege on þone fildcumb & ne sete þæt fæt
niþer on eorþan seofon nihtum.
 54.1.1. Wyrc sealfe wið nihtgengan, wyl on buteran elehtran,
hegerifan, bisceopwyrt, reade magþan, cropleac, sealt, smire mid.
 54.1.2. Him bið sona sel.
 55.1.1. Gif men sio heafod panne beo gehlenced alege þone man
upweard, drif <foreign>II</foreign> stacan æt þam eaxlum, lege þonne bred þweores ofer
þa fet, sleah þonne þriwa on mid slege bytle.
 55.1.3. Hio gæþ on riht sona.
 56.1.1. Gif men nelle myltan his mete, niþeweard clate &
merce & sundcornes leaf wyl on ealaþ, sele drincan.
 57.1.1. Wiþ wif gemædlan geberge on neaht nestig rædices
moran.
 57.1.1. Þy dæge ne mæg þe se gemædla sceþþan.
 58.1.1. Wiþ feondes costunge, rud molin hatte wyrt, weaxeþ be
yrnendum wætre, gif þu þa on þe hafast & under þinum heafod
bolstre & ofer þines huses durum ne mæg þe deofol sceþþan inne
ne ute.
 59.1.1. Wiþ þeor wenne, gif he sie men on cneowe oþþe on
oþrum lime wyrc clam of surre rigenre grut oððe dage, gedo æges hwit
to & broc cersan, lege on þæt lim oþ þæt se clam hatige, do of
þone, lege oþerne þær on.
 60.1.1. Wyrc gode earsealfe, hundes tunge niþeweard &
singrene & sinfulle, tunhofe nioþoweard, celeþonian leaf, garleac,
cropleac, do on win oððe on eced, wring þurh hæwenne clað on
þæt eare, læt standan <foreign>III</foreign> niht ær þu hine on do.
 60.1.4. Eft, nim cropleac & sinfullan, gecnua, hwon wines to
& wring on þæt eare.
 60.1.5. Him biþ sona sel.
 65.1.1. Gif man sie gegymed & þu hine gelacnian scyle, geseoh
þæt he sie toweard þonne þu ingange.
 65.1.2. Þonne mæg he libban.
 65.1.2. Gif he þe sie framweard ne gret þu hine ahte.
 65.1.3. Gif he libban mæge wyl on buteran betonican, gyþrifan,
gearwan, polleian, dolhrunan, awring þurh claþ, læt standan.
 65.1.4. Gehæt scenc fulne cu wearmre meolce, do þære sealfe
<foreign>V</foreign> snæda þær on, supe on neaht nestig & ete fersc flæsc
þær þær hit fætost sie.
 65.1.6. & þicge on niht þa sealfe & þæt dolh ret
mid ealdan swice oþþe mid ferscre buteran.
 65.1.7. Þonne hit sie clæne & wel read lacna mid þa
ilcan sealfa & ne læt tosomne gif hio sie clæne, læt siþþan
tosomne.
 65.1.9. Gif hit nelle for þisum læcedome batian wyl on meolcum
þa readan gearwan & finul, linwyrt, ealra gelice, læt aweallan <foreign>V</foreign>
siþum, awring þurh clað.
 65.1.11. Gebriw wel swiþne briw þær on mid hwæte melwe
& gesceaf godes weaxes ane snæde þær on & hrer tosomne, læt
gecolian, genim haran wulle lytle snæde <foreign>III</foreign>, bewind mid þy briwe utan
þæt he mæge forswelgan & besupe mid cu wearmum.
 66.1.1. Drenc gif þeor sie on men, nim þas wyrte nioþewearde,
finol, bisceopwyrt, æscþrotan, ealra emfela, þissa twega mæst,
ufewearde rudan & betonican, ofgeot mid hluttrum ealaþ & gesinge
<foreign>III</foreign> mæssan ofer & drince ymb <foreign>II</foreign> niht þæs þe he ofgoten sie
ær his mete & æfter.
 67.1.1. Wiþ deofol seoce do on halig wæter & on eala
bisceopwyrte, hindhioloþan, agrimonian, alexandrian, gyþrifan, sele him
drincan.
 67.1.2. Eft, cassuc, þefan þorn, stan crop, elehtre, finul,
eoforþrote, cropleac, ofgeot gelice.
 67.1.3. Eft spiwe drenc wið deofle, nim micle hand fulle secges
& glædenan, do on pannan, geot micelne bollan fulne ealaþ on, bewyl
healf, gegnid <foreign>XX</foreign> lybcorna, do on þæt.
 67.1.6. Þis is god drenc wiþ deofle.
 68.1.1. Leoht drenc wiþ weden heorte, elehtre, bisceopwyrt,
ælfþone, elene, cropleac, hind hioloþe, ontre, clate, nim þas wyrta
þonne dæg & niht scade, sing ærest on ciricean letania & credan
& pater noster.
 68.1.3. Gang mid þy sange to þam wyrtum, ymbga hie þriwa
ær þu hie nime & ga eft to ciricean, gesing <foreign>XII</foreign> mæssan ofer þam
wyrtum þonne þu hie ofgoten hæbbe.
 69.1.1. Gif men sie maga asurod & forþunden genim holen leafa
micle twa hand fulla, gescearfa swiþe smale, wyl on meolcum oþ þæt hie
syn wel mearuwe, pusla snæd mælum, ete þonne <foreign>VI</foreign> snæda on morgen
<foreign>III</foreign> & on æfen <foreign>III</foreign> & æfter his mete.
 69.1.4. Do þus <foreign>VIIII</foreign> niht, leng gif him þearf sie.
 69.2.1. Gif mon biþ aþunden ete rudan & drince, he biþ
hal.
 69.3.1. Wiþ magan wærce, rudan sæd & cwic seolfor &
eced bergen on neaht nestig.
 69.3.2. Eft, gnid on eced & on wæter polleian, sele
drincan.
 69.3.2. Sona þæt sar toglit.
 70.1.1. Viþ wambe wærce ofgeot polleian & drince &
sume binde to þam nafolan & wite georne þæt sio wyrt aweg ne
aglide.
 70.1.2. Sona biþ sel.
 70.2.1. Wiþ magan wærce, wudu þistles þone grenan mearh
þe biþ on þam heafde sele him etan mid hatan ele.
 70.3.1. Uiþ wambe heardnesse geclænsa giþcorn, gnid on ceald
wæter, sele him drincan.
 71.1.1. Wiþ springe gnid saluian wiþ hunig, smire mid.
 71.1.1. Sona biþ sel.
 71.1.1. Eft, wyrc sealfe, nim hand fulle spring wyrte & hand
fulle wegbrædan & hand fulle magþan & hand fulle niðewearde
doccan þære þe swimman, wille on butran, ahlyttre þæt sealt of
& þæt fam, do hwon huniges to englisces, do ofer fyr, awyl.
 71.1.5. Þonne hit wealle sing <foreign>III</foreign> pater noster ofer, do eft of,
sing þonne <foreign>VIIII</foreign> siþum pater noster on & þriwa awyl & swa
gelome, of ado & lacna mid siþþan.
 72.1.1. Wiþ þære geolwan adle ofgeot þas wyrte mid swiþe
beore, ribban hand fulle, cwic rinda hand fulle, <foreign>VIIII</foreign> snæda niþeweardre
æscþrotan & <foreign>VIIII</foreign> niþeweardre eolenan.
 72.2.1. Eft, dile, celendre, saluian mæst, wyl on swiþum beore
þæt hit sie þicce & grene, nim niþewearde eolenan, gesniþ on
hunig, ete swa manige snæda swa he mæge, gedrince þæs drences scenc
fulne æfter & eal þæt fæc ete sceapen flæsc & nan
oþer.
 73.1.1. Gif men sie innelfe ute gecnua galluc, awring þurh clað
on cu wearme meolce, wæt þine handa þær on & gedo þæt
innelfe on þone man, geseowe mid seolce, wyl him þonne galluc <foreign>VIIII</foreign>
morgnas butan him leng þearf sie, fed hine mid fersce hænne flæsc.

END_TEXT
START_TEXT

Med 2 (Torkar)
B21.2.3.
Medical recipes from British Library MS. Addit. 43703, fol. 261r.18-262r.1, 262r.2-5, 15-17, 17-24: Torkar 1976, 330-38.



 1. Wiþ utsyhte.
 2. Nim galluc niþeweardne, gewyl in þeorfum meolcum, supe
gemet hat.
 4. Nim swegle æppel, do in meolc, sele drincan.
 5. Nim nioþewerde liðwyrt grene, wel in beore oþþe in
þeorfum meolcum, supe þæt and drince swiþe.
 7. Wiþ utsyhte.
 8. Nim gesodene haran, ete wiþ þon.
 9. Wiþ utsyhte.
 10. Nim rudan, smeorowyrte, wel in ealoð sele drincan.
 11. Gyf utgong forseten sy.
 12. Nim henneægero þone geolocan and lybcorna þryttig and
hwites sealtes godne dæl and wah meolo.
 14. Wyrttruman, meng eal tosomne do in æges scylle, sete on
gleda, do ealoð ænne sopan to supe swa hat.
 16. Gyf utgong forseten sie.
 17. Genim grundeswelgian and ellenrinde berynde utan, wel
þonne/ swiþe in ealoð, asioh þurh clað, nim þonne <foreign>vi</foreign> and <foreign>xxx</foreign>
lybcorna, gnid smæle, do wætes hwon in, geot innon þone drenc, do
butran on; dringe swa hat swa he hattost mæge and þonne stande and gange
þær hine ne cæle.

END_TEXT
START_TEXT

Lch II (Fragment)
B21.2.4.
Leechbook Fragment: Cockayne 1864-6, II, 280-88.



 1.1. Wiþ þære healf deadan adle & hwanon seo cume, seo
adl cymð on þa swiðran healfe þæs lichoman oððe on þa wynstran
þær þa sina toslupað & beoð mid slipigre & þiccere
wætan yfelre & yfelre, þiccere & mycelre.
 2.1. Þa wætan man scæl mid blodlæsum & drencum &
læcedomum on weg adon.
 2.2. Þonne seo adl cume ærest on ðone mannan þonne ontyne
þu his muð, sceawa his tungan, þonne bið heo on þa healfe hwittre
þe seo adl on beon wile.
 2.4. Lacna hine þonne þus, gefere þæne mannan on swiðe
fæstne cleofan & wearmne, gereste him swiðe wel hleowe þær &
wearme gleda bere man gelome inn.
 3.1. Onwreoh hine þonne & sceawa his handa georne & swa
hwæþere swa ðu cealde finde læt him sona blod on þære cealdan
ædre.
 3.2. Æfter þære blodlæse huhwega ymb <foreign>III</foreign> niht sele him
wyrt drenc utyrnende, do giðcorna swa feala swa læcas witon þæt to
wyrtdrence sculon & swa gerade wyrta.
 4.1. Hwilum alwan æfter hire rihte him mon scæl sellan,
hwilum scamoniam, hwilum eft æfter wyrtdrencum.
 4.2. Þonne he gerest sy læt eft blod on ædre swa þu on
fruman dydest, hwilum þu teoh mid glæse oððe mid horne blod of þam
saran stowum adeadodum.
 5.1. Wiþ þære healfdeadan adle, beþe hwilum þa saran
stowe æt heorðe oððe be gledum & smere mid ele & mid halwendum
sealfum & gnid swyðe þæt þa sealfa in besincen.
 5.3. Wyrc to sealfe ealdne rysle sealtne, heortes mearh, gose rysle
oððe hænna & do gode wyrta, to beðe þa saran stowe æt fyre.
 6.1. Hwilum onlege & onbind pic & weax, pipor & smeru
& ele togædere gemilted.
 6.2. Hwilum on þa saran sinua & aswollenan lege on & bind
on gate tyrdelu gemenged wið hunig oððe on ecede gesoden.
 6.3. Þonne þwinað þa aslapenan & þa aswollena sina.
 7.1. Wyrc him wyrt drenc þe ne bið utyrnende ne spiwol ac
todrifð & lytlað þa yfelan wætan on þam seocum men þe biþ
swa swa horh oððe risoda oððe gillistre.
 8.1. Genim huniges þis lytle pund, do þonne to þan gebeaten
& asift pipor, syle þonne to þicganne þam untruma men.
 8.2. Eft, ymbe þreo niht syle him on þam ilcan gemete oððe
mare & swa ymb feower niht.
 9.1. Wið þære healf deadan adle do þu hwilum sealtes
cucler mæl to, menge wið hunig & eft pipor.
 9.2. Cunna swa ægþer ge on þisum læcedome ge on oðrum
þæm þe ic eac write hu hit on niman wolde.
 9.3. Gif þæt lic heard si utan lege on þane læcedom þe
þæt heard forði hwelige & þæt yfel ut teo.
 9.4. Teoh him blod of gif þæt neb oððe þæt heafod sar
si on þam hnescan & nytta þara læcedoma þe þane horh of þam
heafde teo oþþe þurh muð oððe þurh nosu.
 9.7. & þonne he þa miht hæbbe gedo þæt he gelome
gefnese.
 9.7. Syle him þa mettas þe syn eaðmylte & god seaw
hæbben & he fram þam mettum mæge smaligan.
 9.9. Þæt syn gesodene wyrta, wyll, geote man þæt
æreste wos & þæt aftere onweg, do þonne god wos to & syle to
þycganne, do lytel sealt & ele & merce to & porr & þæm
gelice.
 9.11. Heald þonne georne þæt se mete si gemylt ær he him
eft gyfe forðan þe se ungemylta mete him wyrcð mycel yfel.
 9.13. Scires wines drince æthwæga, gif he ma wille drince hat
wæter.
 9.14. Healde hine georne wið bæþ & hwilum þonne he hit
geþrowian mæge læte him blod on innan earme & scearpige þa
scancan, æþele læcedom.
 9.15. & hu seo healf deade adl ær feowertigum oððe
fiftigum wintra næfre on men ne becume.
 10.1. Sume bec lærað wið þære healfdeadan adle þæt
man pintreow bærne to gledum & þonne þa gleda sette toforan þam
seocum men & þæt he þonne ontyndum eagum & opene muþe þane
rec swelge þa þrage þe he mæge & þonne he ma ne mæge onwende
his neb aweg lythwon & eft wende to & onfo ðam steme.
 10.4. & swa do ælce dæge oð þæt se dæl þæs
lichoman þe þær adeadod wæs & gelewed to þære ærran
hælo becume.
 11.1. Soðlice seo adl cymð on monnan æfter feowertigum
oððe fiftigum wintra.
 11.2. Gif he bið cealdre gecyndo þonne cymð æfter
feowertigum, elcor cymð æfter fiftigum wintra his gærgetales.
 11.3. Gif hit gingran men gelimpe þonne bið þæt
eaðlæcnere & ne bið seo ylce adl þeah þe ungleawe læcas wenan
þæt þæt seo ylce healfdeade adl si.
 11.5. Hu gelic adl on man becume on geogoðe on sumum lime swa swa
seo healfdeade adl on yldo deð?
 11.6. Ne bið hit seo healfdeade adl ac hwilc æthwega yfel
wæte bið gegoten on þæt lim þe hit on gesit ac bið
eaðlæcnere ac seo soðe healfdeade adl cymð æfter fiftigum wintra.
 12.1. Gif mon sy þære healfdædan adle seoc oððe bræc
seoc wyrc him oxumelli, suðerne eceddrenc ecedes & huniges &
wæteres gemang.
 13.1. Nim ecedes anne dæl, huniges twegen dælas wel
geclæsnodes, wæteres feorðan, seoð þonne oð þæt þriddan
dæl þære wætan oððe feorðan & fleot þæt fam &
þæt rot symle of oðþæt hit gesoden si.
 13.3. Gif þu wille þone drenc strengran wyrcan þonne do þu
swa mycel þæs ecedes swa þæs huniges & nytta þæs
læcedomas ge wið þisse adle ge wið ælcere ful neah.
 13.5. Nim simble þæs eceddrences swa geworhtes swa mycel swa
þe þince.
 13.6. Do wið þissum adlum rædic on þæt seaw þæs
drinces, læt beo nihterne on, syle þonne on morgenne þam seocum men
neahtnestigum þane rædic swa geseawne to þicganne swa he swyðust
mæge & þæt þu þanne læfe þæs seawes syððan se
rædic ofe sy geot hat wæter on, syle drincan þam seocum men to fylle.
 13.10. And þonne ymbe anes dæges hwile stinge him mon feþere
on muð oððe finger, nede hine to spiwanne.
 13.12. Nim, eft, eles anne dæl, wearmes wæteres twegan,
sealtes twegan cuceles fulle, meng togædere, syle to drincanne ceac fulne
& þanne stinge finger on muð, bæde to spiwanne, læt þanne
spiwan on þane ylcan ceac þe he ær of dranc, gesceawa þonne
hwæðer þe spiwða sy swa micel swa he ær gedranc.
 13.16. Gif he mara sy tyla his swa, gif he emmicel si þane þe
he ær gedranc syle eft on ða ilcan wisan oðþæt he ma spiwe þanne
he gedrince ær.
 13.17. Þis sceal swiþust wið blædran adle & þæm
stanum þe on blæddran syn.
 14.1. Wið þære healfdeadan adle nim þæt wæter þe
pyosan ræran on gesodene, ofer willeda, syle drincan.
 14.2. Swiðe þonne wecð þæt þone innoð &
clænsað.
 14.3. Eft, synfullan leaf on win gegniden, þæt clænsað
þane innað.
 14.3. Wiþ þan ilcan eft, ellenes blosman genim & gegnid
& gemenge wið hunig & gedo on box & þonne þearf si genim
bollan fulne hluttres geswettes wines, gemenge wið þæt & aseohhe,
syle drincan.
 14.6. Wið þan ilcan, betan mid hire wyrtruman seoð on
wætere butan sealte, syle þonne þæs wæteres bollan fulne to
gedrincanne.

END_TEXT
START_TEXT

Med 3 (Grattan-Singer)
B21.3.
Lacnunga: Grattan and Singer 1952, 96-130, 146-204.



 1.1. Wið heafodwræce, genim hamorwyrt & efenlastan
nyðowearde, cnuca, lege on clað, gnid in wæter, gnid swiðe þæt
heo sy eall geleðred, þweah mid þy leaðre þæt heafod gelome.
 2.1. Wið heafodwræce, hindhæleða & grundeswylgean
& fæncyrsan & giðrifan wyl in wætere, læt reocan in þa
eagan þa hwile hy hate synd, & ymb ða eagan gnid mid þam wyrtum swa
hatum.
 3.1. Wið heafodwærce, betan wyrtruman, cnuca mid hunige,
awring, do þæt seaw on þæt neb, gelicge upweard wið hatre sunnan,
& ahoh þæt heafod nyþerweard oððæt seo ex sy gesoht, hæbbe
him ær on muðe buteran oððe ele, asitte þonne uplang, hnige þonne
forð, læte flowan of þæn nebbe þa gilstre, do þæt gelome
oððæt hyt clæne sy.
 4.1. To heafodsealfe & to ehsealfe, aluwan, gegnid in eced,
smyre þæt heafod mid & in þa eagan do.
 5.1. Eahsealf, win & piper, do in horn, & in þa eagan
þonne þu ðe restan wille.
 6.1. Eahsealf, genim streawberian nyþewearde & pipor, do in
clað, bebind, lege on gesweted win, drype of þan claðe ænne dropan in
ægðer eage.
 7.1. Gif eagan forsetene beoð, genim hræfnes geallan &
hwitmæringc, wudulehtric & leaxes geallan, do tosomne, dryp on þæt
eage þurh linhæwenne clað & gehwæde arodes woses, þonne wacað
þæt eage.
 8.1. Þis is seo seleste eahsealf, nim doran hunig & foxes
smero & rahdeores mearh, mæng tosomne.
 9.1. Gif poc sy on eagan, nim mærcsapan & hinde meolc,
mæng tosomne & & swingc, læt standan oð hit sy hluttor, nim
þonne þæt hluttre, do on ða eagan, mid godes fultume he sceal aweg.
 10.1. Þis is seo æðeleste eahsealf, wið eahwyrce &
wið miste, & wið wænne, & wið weormum, & wið gicðan,
& wið tyrendum eagan, & wið ælcum uncuðum geswelle, genim
feferfugian blosman & ðunorclæfran blosman & dyles blosman &
hamorwyrte blosman & twegra cynna wyrmod & pollegian &
neoðowearde lilian & hæwene hnydelan & lufestice & dolhrunan,
& geporta ða wyrta tosomne, & awyll on heortes mearge oððe on his
smerwe, & menge, do ðonne on tela micel in ða eagan & smere utan
& wyrm to fyre, & ðeos sealf deah wið æghwylcum geswelle to
ðicganne & to smergenne, on swa hwylcum lime swa hit on bið.
 11.1. Wið hwostan, nim huniges tear & merces sæd &
diles sæd, cnuca þa sæd smale, mæng ðicce wið ðone tear,
& pipera swiðe, nim ðry sticcan fulle on nihtnihstig.
 12.1. Wið eagena dymnesse, nim wulfes camb neoðeweardne &
lege on hunig ðreo niht, nim þonne & wipa þæt hunig of, cnuca
þonne an sticce ðære wyrte, wring þonne ðurh linhæwenne clað
on þæt eage.
 13.1. Gif eagan tyran, genim grene rudan, cnuca smale & wes mid
doran hunige oððe mid dunhunige, wring þurh linenne clað on þæt
eage swa lange swa him ðearf sy.
 14.1. Se man se ðe biþ on healsoman, nime healswyrt &
wudamerce & wudafillan, & streawbergean wisan, & eoforþrotan
& garclifan, & isenheardan butan ælcan isene genumen, &
æðelferðþincwyrt & cneowholen & bradbisceopwyrt &
brunwyrt, gesomnige ealle þas wyrta togædere þrim nihtan ær sumor on
tun ga, ælcre efenmicel, & gewyrce to drænce on wyliscan ealaþ,
& þonne on niht þonne sumor on tun gæð on mergen, þonne sceal
se man wacyan ealle þa niht, þe ðone drenc drincan wile, & þonne
coccas crawan forman syðe þonne drince he æne, oþre siðe þonne
dæg & niht scade, þriddan siðe þonne sunne upga, & reste hine
syþþan.
 15.1. Þis is seo grene sealf, betonica, rude, lufestice, finol,
saluie, æðelferþincwyrt, sauine, helde, galluces moran, slarige, merce,
cearfille, hræmnes fot, mugwyrt, organa, melde, quinquefolium, ualeriane,
clate, medewyrt, dweorgedwoslan, pipeneale, solsequium, biscupwyrt, hæsel,
quice, hegecliue, grundeswylie, brocminte & oþre mintan, cicena mete,
gagel, hegehymele, cost, eorðnafala, hnutbeames leaf, lauberge, cymen, ele,
weax.
 16.1. Wið adle, nim þreo leaf gageles on gewylledre mealtre
meolce, syle þry morhgenas drincan.
 17.1. Wið heafodece, rude & dweorgedwosle & betan more
& wuduroue, nim ealra euenmicel swa ðu mæge mid þinan scitefingre to
þinum ðuman befon, cnuca hy smale, & mylt buteran & do of eall
þæt fule & do on clæne pannan, & awyl ða wyrta þæron
wel, & wring ðurh clað, do ele to, gif ðu begytan mæge, &
smyre his heafod mid, þær hit acy.
 18.1. Sealf wið fleogendum attre & færspryngum, nim
hamorwyrte handfulle & mægeðan handfulle & wegbrædan handfulle,
& eadoccan moran, sece ða þe fleotan wille, þære ðeah læst,
& clænes huniges ane ægscylle fulle, nim þonne clæne buteran,
þrywa gemylte ðe þa sealfe midweorcean wile, singe man ane mæssan ofer
ðam wyrtum ær man hy tosomne do & þa sealfe wyrce.
 19.1. Wið ðone bledendan fic, nim murran ða wyrt, &
ceorf/ of nygan penegas & do on ælcne hunig, & ðige ða on
æfen, & eft oðre nygan on mergen, & do swa nigon dagas & <foreign>IX</foreign>
niht butan ðe raðor bot cume.
 21.1. Cardiacus hatte seo adl ðe man swiðe swæteð on, on
hy man sceal wyrcean utyrnende drænceas & him wyrcean cliðan toforan
his heafde & to his breostan, genim grene rudan leaf, scearfa smale &
cnuca swiðe, & beren meala gesyft do ðærto, & swetedne eced,
wyrc to cliðan & do on þicne clað & bind on þreo niht &
þry dagas, do eft niwne to, & drince seoca of bræmelberian gewrungene
oft.
 22.1. Sing ðis wið toðece, syððan sunne beo on setle,
swiðe oft, <foreign>caio laio quaque uoaque ofer sæloficia</foreign> sleah manna wyrm,
nemne her þone man & his fæder, cweð þonne, <foreign>lilumenne</foreign> æceð
þæt ofer eall þonne alið, colað þonne hit on eorðan hatost
byrneð, <foreign>finit, amen</foreign>.
 23.1. Wið ðone dropan, iue & fifleafe, nædderwyrt &
hlædderwyrt & eorðgeallan, wyrc ðas wyrta on hærfeste &
scearfa/ hy smale & drige hy, & heald hy ofer winter, & nytta hy
þonne ðe ðearf sy, wylle hy on ealað.
 24.1. Wið geswel, genim lilian moran & ellenes spryttinge
& porleaces leaf, & scearfa swiðe smale & cnuca swiðe, & do
on ðicne clað, & bind on.
 25.1. Sing ðis gebed on ða blacan blegene <foreign>IX</foreign> syðan,
ærest pater noster, <foreign>Tigað tigað tigað calicet aclu cluel sedes
adclocles acre earcre arnem nonabiuð ær ærnem niðren arcum cunað
arcum arctua fligara uflen binchi cutern nicuparam raf afð egal uflen arta
arta arta trauncula trauncula, querite et inuenietis, adiuro te per patrem et
filium et spiritum sanctum non amplius crescas sed arescas, super aspidem et
basilliscum ambulabis et conculcabis leonem et draconem, crux matheus, crux
marcus, crux lucas, crux iohannes.</foreign> Wið ðon þe mon oððe nyten wyrm
gedrince, gyt hyt sy wæpnedcynnes sing ðis leoð in þæt swiðre
eare þe her æfter awriten is, gif hit sy wifcynnes sing in þæt
wynstre eare, <foreign>Gonomil orgomil marbumil marbsai ramum tofeð tengo docuillo
biran cuiðær cæfmiil scuiht cuillo scuiht cuib duill marbsiramum</foreign>.
 26.5. Sing nygon siðan in þæt eare þis galdor & pater
noster æne.
 27.1. Þis ylce galdor mæg mon singan wið smeogan wyrme, sing
gelome on þa dolh, & mid ðinan spatle smyre, & genim grene
curmeallan, cnuca, lege on þæt dolh, & beðe mid hattre cumicgan.
 28.1. Wið ðon ðe mon attor gedrince, nim marubian sæd,
mængc wið wine, syle drincan.
 29.1. Þis is se halga drænc wið ælfsidene & wið
eallum feondes costungum, writ on husldisce, <foreign>In principio erat uerbum usque
non conprehenderunt, et plura et circumibat iesus totam galileam docens usque
et secuti sunt eum turbe multe, Deus in nomine tuo usque in finem, Deus
misereatur nobis usque in finem, Domine deus in adiutorium usque in finem</foreign>.
 29.5. Nim cristallan & disman & sidewaran & cassuc
& finol, & nim sester fulne gehalgodes wines, & hat unmælne mon
gefeccean swigende ongean streame healfne sester yrnendes wæteres, nim
þonne & lege ða wyrta ealle in þæt wæter & þweah þæt
gewrit of ðan husldisce þærin swiðe clæne, geot þonne þæt
gehalgade win ufon on ðæt oþer.
 29.10. Ber þonne to ciricean, læt singan mæssan ofer, ane
<foreign>omnibus sanctis</foreign> oðre <foreign>Contra tribulatione</foreign>, þriddan <foreign>sanctam marian</foreign>,
sing ðas gebedsealmas, <foreign>Miserere mei deus, Deus in nomine tuo, Deus
misereatur nobis, Domine deus, Inclina domine, & credo, & Gloria in
excelsis deo, & letanias, Pater noster</foreign>, & bletsa georne in
ælmihtiges drihtnes naman & cweð, <foreign>in nomine patris et filii et
spiritus sancti sit benedictum</foreign>, bruc syþþan.
 30.1. To wensealfe, Nim elenan & rædic, cyrfillan &
hræmnes fot, ængliscne næp & finul & saluian &
suþernewuda & cnuca tosomne, & nim garleaces godne dæl, cnuca,
& wring, þurh clað on gemered hunig, þonne hit swiðe gesoden sy,
þonne do ðu pipor & sidewaran, gallengar & gingifre & rinde
& lawerbergean & pyretran, godne dæl ælces be ðære
mæðe, & syððan hit swa gemænged þara wyrta wos & þæt
hunig, þonne seoð ðu hit twa swa swiðe swa hit ær wæs, þonne
hæfst/ þu gode sealfe wið wennas & wið nyrwet.
 31.1. To godre bansealfe þe mæg wið heafodece & wið
ealra lyma tyddernysse, sceal rude, rædic & ampre, uane, feuerfuge,
æscðrote, eofoðrote, cilðenige, bete & betonican, ribbe &
reade hofe, elene, alexandrian moran, clufðung & clate, liðwyrt &
lambes cerse, hylwyrt, hæsel, cwice, wudurofe & wrættes cið,
springwyrt, sperewyrt, wegbræde & wermod, ealhtran & hæferðan,
hegecliffe & hymelan, gearwan & geaces suran, belenan & bradeleac,
nim ealra ðyssa wyrta efenfela, do on mortere, cnuca eall tosomne & do
ðærto ifigcroppas.
 31.8. & nim æscrinde & weliges twiga & acrinde &
wirrinde & surre apoldrerinde & seales rinde & wudubindan leaf,
þas ealle sculan beon genumene on neoðoweardan & on easteweardan þan
treowan, scearfige ealle ðas rinda togædere & wylle on haligwætere
oððæt hy wel hnexian, do þonne to þan wyrtum on mortere, cnuca eall
tosomne.
 31.12. Nim þonne heortes smera & hæferes smera & eald
morod & fearres smeru & bares smeru & rammes smeru, mylte mon ealle
tosomne & geote to trindan, somnige mon þonne ealle þa ban tosomne ðe
man ge gaderian mæge, & cnocie man þa ban mid æxse yre &
seoðe & fleote þæt smeru, wyrce to trindan, nime þonne ealde
buteran & wylle þa wyrta & þa rinda, don eall tosomne, þonne hit
beo æne awylled sette þonne, scearfa þonne eall þæt smera on pannan
swa micel swa þu sealfe habban wille & þu getyrwan mæge, sete ofer
fyr, læt socian, næs to swiðe weallan, oððaet hyo genoh sy, seoh
ðurh clað, sete eft ofer fyr.
 31.21. Nim þonne nygon clufa garleaces gehalgodes, cnuca on wine,
wring þurh clað, scaf on myrran þa wyrt & fanthalig wex &
brynestor/ & hwitne rycels, geot þonne innan ða sealfe, swa micel
þæt sy <foreign>III</foreign> ægscylla gewyrðe, nim þonne ealde sapan & ealdes
oxsan mearh & earnes mearh, do þonne ða tyrwan, ond mæng þonne mid
cwicbeamenum sticcan oð heo brun sy.
 31.26. Sing þonne þærofer, <foreign>Benedictus dominus deus meus</foreign>
& þone oþerne <foreign>benedictus dominus deus israel, & mangnificað,
& credo in unum</foreign>, & þæt gebed, matheus, marcus, lucas, iohannes,
sy þæt sar þær hit sy, smite mon ða sealfe ærest on þæt
heafod.
 32.1. Gif poc sy on eagan, nim mearhsapan & hinde meoluc,
mæng tosomne & swyng, læt standan oð hit sy hluttor, nim þonne
þæt hlutre, do on ða eagan, mid godes fultume heo sceal aweg.
 32.3. Nim clatan moran, cnuca swiðe & wyl on beore, syle
drincan wel wearm þonne ðu geseo þæt hy utslean, mid godes fultume ne
wyrð him nan orne.
 33.1. Þas wyrte sculon to lungensealfe, banwyrt & brunwyrt,
betonican & streawberian wise, suþernewuda & isopo, saluie &
sauine & rude, garclife & hæsel, cwice, medewyrt, dolhrune.
 34.1. Wið heafodece, wyl in wætere pollegian & leac,
mintan, fenmintan & þæt ðridde cyn mintan þæt bloweð hwite,
þweah þæt heafod mid þys wose gelome.
 35.1. Wið hreofum lice, adelf ampron & gelodwyrt, teon ut
lange, cnuca ealle wel, wyll in buteran, do hwon sealtes in, þæt bið god
sealf wið hreofum lice, þweah þone man mid hate & mid ðare sealfe
smyre.
 36.1. Wið cneowærce, genim weodobende wisan & hegerifan,
gecnuca well tosomne & do meda, læt standan nyhternum on þæm
wyrtum, syle drincan.
 37.1. To eahsealfe, nim aluwan & sidewaran, lawerberian &
pipor, gescaf smale, & cubuteran fersce lege on wæter, nim þonne
hwetstan bradne & gnid ða buteran on ðæm hwetstane mid copore
þæt heo beo wel toh, do þonne sumne dæl þara wyrta þærto,
clæm ðonne on arfæt, læt standan nygon niht, wende man ælce
dæge, mylte siþþan on ðæm arfæte sylfan, aseoh þurh clað, do
syþðan on swylc fætels swylce ðu wille, nyttige þonne þe þearf
sy, þeos sealf mæg wið ælces cynnes untrumnysse ðe eagan
eigliað.
 38.1. Wið utsihte, genim hænne æg, lege twa niht on eced,
gif hit ne tocine, tosleah hwon, lege eft in ðone eced nyhterne, gesleah
þonne in buteran, lege in ele, ado þonne hwon ofer fyr, syle etan.
 39.1. Eft wið þon, hunig & hwætesmedman & unsylt
smeoru & wex, wyl eall tosomne, syle etan gelome.
 40.1. Wyll wið ðon miclan eorðnafolan & fifleafan &
gyðhrofan & gearwan & eferþon & eorforfearn & moldcorn
& medewyrt neoðewearde, drinc gelome.
 41.1. Scæf efic wið þone bol in meolc, & þige
wærlice, & seoð ealle ða in meolce, & hwilum þa meolc geren
mid cyslybbe & ðige hy.
 42.1. Wyrc utyrnendne drænc, genim fif & hundeahtatig
lybcorna & neogon piporcorn, fiftene sundcorn wel berended, cnuca smale, do
sealt in & wyrmelan, mæng tosomne & gnid swiðe þæt hit sy
þæt smælste, geworht to duste, genim scæncbollan fulne leohtes
beores, oððe hluttor eala wel gesweted oððe gesweted win, mængc ða
wyrta þærwið geornlice, læt stondan nihterne, hrer hine eft on mergen
þonne he hine drincan scyle swiðe wel, & ða wyrte geornlice wið
þone wætan gemengce, drince þonne.
 43.1. Gif he sy to unswið, wyl merce in wætere, syle drincan,
gif he to swið sy, wyl curmeallan.
 44.1. Oþer utyrnynde drænc, genim medmicle moran glædenon
fædme longe & swa greata swa ðin þuma, & swylc tu hamwyrte
& celðenian moran & heleleafes moran & ellenrinde neoðewearde,
& wæsc ða moran ealle swiðe wel & bescæf utan swiðe
clæne ða moran & ða rinde, gecnuca ealle ða wyrte swiðe, ado in
hluttor eala, berend & gegnid feowertig lybcorna & ado þonne into
ðæm wyrtum, læt standan þreo niht, syle drincan ær uhton lytelne
scænc fulne þæt se drænc sy ðe ær geleored.
 45.1. Þridde utyrnende drænc, wyl secg & glædenan
neoðewearde in suran ealað, asih þonne, lege eft in niwe, læt ane niht
inne beon, syle drincan.
 46.1. Wyrc spiwdrænc, wyl hwerhwettan in wætere, læt
weallan lancge, asih þonne healfne bollan, gegnid hundeahtatig libcorna in
þone/ drænc.
 47.1. Wyrc oðerne of beore & of feowertig lybcorna, ado
seofontene pipercorn gif ðu wille.
 48.1. Spiwdrænc, ado in beor oððe in win finul, læt
standan ane niht, syle drincan.
 49.1. Wyrc sealfe wið heafodwærce & wið liðwyrce &
wið eahwyrce & wið wenne & wið ðeore, genim eolonon &
rædic, wermod & bisceopwyrt, cropleac, garleac & holleac, ealra
efenfela, gecnuca, wyl in buteran, & celleðenian & reade netelan, ado
in æren fæt, læt ðærin oþþæt hi hæwen sy, asih ðurh
clað, smyre mid þæt heafod & ða leomu þær hit sar sy.
 50.1. Wið sidwærce, betonican, bisceopwyrt, eolonan, rædic,
ompran/ ða ðe swimman, marufian, grundeswylie, cropleac, garleac, rude,
hindhæleðe/, ealhtre, hune, seoð in buteran, smyre mid ða sidan, him
bið sel.
 51.1. Wyrc briw wið lungenadle, wyll in buteran þas wyrte &
scearfa smale, cropleac ærest, wyl hwile, ado ðonne hrædic in &
eolonan & beren mela & hwites sealtes fela, wyl loncge, & hatne
ete.
 52.1. Wyrc oðerne, wyl in buteran giðhrofan, attorlaðan,
betonican, mænc ealle tosomne, ado syððan ofer fyr.
 53.1. Wyrc þriddan briw, wyl in buteran merce, eolonan, rædic,
þa clufehton wenwyrt, hoc, wermod læst, cnuca ealle swiðe wel, syle
wearm etan, & on ufan drincon þriwa on dæg ær þon he ete.
 54.1. Feorða briw, wyl in hunige beton oððe marubian, syle
etan wearme.
 54.2. Wyrc ær drænc of ðære beton anre, wyll in wine
oððe on ealað, he drince ær he ðone briw ete.
 55.1. Drænc wið lungenadle, wyl marubian in wine oððe in
ealað, geswet hwon mid hunige, syle drincan wearme on nihtnicstig, &
þonne licge on ða swiðran sidan gode hwile æfter ðæm drænce
& þænne þone swiðran earm swa he swiþast mæge.
 56.1. Genim betan, seoð on buteran, syle hate etan mid ðære
buteran, a bið swa selre swa he fættron mete ete & gif he mæge
gedrincan hwilum hwæthwega ðære buteran.
 57.1. Eft drænc, genim marubian & þa lancgan cliton &
wermod & boðen, gearwan, betonican godne dæl, do ealle in eala, syle
drincan on nyhtnicstig.
 58.1. Genim feldmoran, gecnuca swiðe, lege in win oððe in
eala, læt standan ane niht oððe twa, syle drincan on nihtnicstig.
 59.1. Eft wið þon, genim gagel & marubian & acrimonian,
wyl in ealað, geswet mid hunige.
 60.1. Wyrc briw, wyll ysopon in buteran & rædic &
eolonan & beren mela nest wel longe, syle wearm etan.
 61.1. Briw, seoð in buteran & in hunige beton swiðe,
oððæt he swa ðicce sy swa briw, ete on nihtnicstig ðreo snæda
swa hates.
 62.1. Slæpdrænc, rædic, hymlic, wermod, belone, cnuca
ealle þa wyrte, do in ealað, læt standan ane niht, drince ðonne.
 63.1. To haligre sealfe, sceal betonican & benedicte, &
hindhæleðe & hænep, hind brer & isenhearde, salfige &
safine, bisceopwyrt & boðen, finul & fifleafe, healswyrt & hune,
mucgwyrt, medewyrt, & mergelle, agrimonia, & æðelferðingwyrt,
rædic & ribbe & seo reade gearuwe, dile, oportanie & draganse,
cassuc & cawlic & cyleðenie, wyirrind, wuduweaxe, wudurofe &
wrættes cið, saturege & sigelhweorfa, brunewyrt & rude, &
berbene, streawberian wise & blæces snegles dust, ealhtre, fanan, merce,
pollegian, attorlaðe, haran spicel, wudufille, wermod, eoforþrote, &
æncglisc cost, hæwen hnydele, hofe, cymen, uinca peruinca, &
feferfuge, lilige, leuastica, alehsandrie, petresilige, grundeswylige.
 63.2. Þysra feower wyrta man sceal mæst don to & eallra
oðra ælcre efenfela, & ðus man sceal ða buteran gewyrcean to
ðære haligan sealfe, æt anes heowes cy, þæt heo sy eall reod
oððe hwit & unmæle, mon ða buteran aðwere, & gif ðu
næbbe buteran genoge, awæsc swiðe clæne & mængc oðre
wið, & ða wyrta ealle gescearfa swiðe smale tosomne, & wæter
gehalga fonthalgunge, & do ceac innan in ða buteran, genim þonne
ænne sticcan & gewyrc hine feðorbyrste, writ onforan ðas halgan
naman, Matheus, marcus, lucas, iohannes.
 63.9. Styre þonne mid ðy sticcan ða buteran, eal þæt
fæt, ðu sing ofer ðas sealmas, <foreign>Beati immaculati</foreign>, ælcne ðriwa
ofer, & <foreign>gloria in excelsis deo, & Credo in deum patrem</foreign>, &
letanias arime ofer, þæt is ðara haligra naman & <foreign>deus meus et
pater, et in principio</foreign>, & þæt wyrmgealdor, & þis gealdor singe
ofer, <foreign>Acre arcre arnem nona ærnem beoðor ærnem nidren arcun cunað
ele harassan fidine</foreign>.
 63.14. Sing ðis nygon siðan & do ðin spatl on & blaw
on & lege ða wyrta be ðæm ceace, & gehalgie hy syððan
mæssepreost.
 63.16. Singe ðas orationes ofer.
 66.1. Þas gebedu þriwa man sceal singan ælc þriwa on
þysne drænc, & þæs mannes oruð eallinga on þone wætan þa
hwile þe he hit singe.
 67.1. Gif se mon sy innan forswollen, þæt he ne mæge þone
wætan þicgean, sinc him on þone muþ innan.
 69.1. Wið færlicre adle, sie clufehte wenwyrt, clate,
bisceopwyrt, finul, rædic, wyl in ealað, syle drincan.
 70.1. Wið lændenwyrce, finolsæd, betonican leaf grene,
acrimonian nyoðewearde, gnid to duste, wes mid geswettan ealað, gewlece,
syle hat drincan in stalle, stonde gode hwile.
 71.1. Wið þeore, genim cwicrinde & æscrinde &
berehalm, wel in wætere, genim alomalt mid ðy wætere, gebreow mid gryt
cumb fulne ealað mid ðy wætere, geclænsa, ðonne læt standan ane
niht gesweted mid hunige, drince nygon morgenas & ete secgleac &
cropleac & cymen tosomne & nænigne oþerne wætan ne ðige.
 72.1. Gif ðeor sy in men, wyrc drænc, nim þas wyrte,
nyoþowearde finul & bisceopwyrt, æscðrote, ealra efenmicel, þyssa
twega/ mæst ufonwearde rudan & betonican, ofgeot mid <foreign>III</foreign> mædrum
ealoð, & gesinge <foreign>III</foreign> mæssan ofer, drince ymbe twa niht þæs ðe
hy ofgoten sien, syle drincan ær his mete & æfter.
 73.1. Drænc wið ðeore, nim ðas wyrte neoðowearde,
ceasteræsc, ontre, ðas ufonwearde betonican, rude, wermod, acremonia,
felterre, wuduþistel, feferfuge, æþelferðingcwyrt, ofgeot mid ealað,
læt stondan ane niht, drince <foreign>VIIII</foreign> morgenas lytle bollan fulle swiðe
ær & ete sealtne mete & nowiht fersces.
 74.1. Wyrc ðeordrænc godne, genim wermod & boðen,
acrimonian, pollegan, ða smalan wenwyrt, feltere, ægwyrt, ðyorwyrt,
ceasteræsces/ twa snada, eofolan þreo snada, cammuces <foreign>IV</foreign>, wuduweaxan
godne dæl, & curmeallan, gescearfa ða wyrta in god hluttor eala
oððe in god wylisc eala, læt standan <foreign>III</foreign> niht bewrogen, syle drincan
scænc fulne tide ær oþrum mete.
 75.1. Wið þeore & wið sceotendum wenne, genim boðen
& gearwan & weoduweaxan & hræfnes fot, do in god eala, syle
drincan on dæge <foreign>III</foreign> drænceas.
 76.1. Gif ðeor sy gewunad in anre stowwe, wyrc gode beðingce,
genim ifig ðe on stane wyxð on eorþan, & gearwan & wudubindan
leaf & cuslyppan & oxanslyppan, gecnuca hy ealle swiðe wel, lege on
hatne stan in troge, do hwon wæteres in, læt reocan on þæt lic, swa
him ðearf sy, oððæt col sy, do oþerne hatne stan in, beþe gelome,
sona him bið sel.
 77.1. Wið ðeore, ealhtre, wælwyrt, weoduweaxe, æscrind in
eorþan, cneowholen, wermod se hara, rædic, ceasteræsc, lytel sauinan.
 78.1. Gif se uic weorðe on mannes setle geseten, þonne nim ðu
clatan moran, þa greatan, <foreign>III</foreign> oððe <foreign>IIII</foreign>, & berec hy on hate
æmergean, & ateoh þonne ða ane of ðan heorðe & cnuca &
wyrc swylce an lytel cicel, & lege to þæm setle swa ðu hatost
forberan mæge, þonne se cicel colige, þonne wyrc þu ma & lege to,
& beo on stilnesse dæg oððe twegen, þonne þu þis do, hit is
afandad læcecræft, ne delfe hy nan man þa moran mid isene, & mid
wætere ne þwea, ac strice hy mid claðe clæne, & do swiþe
þynne clað betweonan þæt setl & ðone cicel.
 83.1. Gif se wyrm sy nyþergewend oððe se bledenda fic, bedelf
ænne wrid cileþenigan moran & nim mid þinum twam handum
uppeweardes/, & sing þærofer <foreign>VIIII</foreign> paternostra, æt þam
nigeðan æt <foreign>libera nos a malo</foreign>, bred hy þonne up, & nim of þam
ciðe & of oþrum þæt þær sy an lytel cuppe ful, & drenc
hy þonne & beðige hine mon to wearman fyre, him bið sona sel.
 84.1. Eft wið þon ylcan, læt niman ænne greatne cwurnstan
& hætan hine & lecgan hine under þone man, & niman wælwyrt
& leomucan & mugcwyrt & lecgan uppan þone stan & on under,
& do þærto ceald wæter, & læt reocan þone bræð upon
þone man, swa hat swa he hatust forberan mæge.
 85.1. Gif fot oððe cneow oððe scancan swellan, nim
neoðewearde betonican oððe elehtran, cnuca hy swiþe, mænge wiþ
smalan/ hwætenan meoluwe, clæme on þæt geswel.
 86.1. Wið micclum lice & cringcadle wyrce sealfe, wyll in
buteran þas wyrta, elenan moran, & hegerifan ufewearde, & sauinan
& curmeallan & feferfugean & dolhrunan & brunwyrt, awringc
ðurh clað, hafa þonne gegniden & gebærned sealt & an
penigweorð swefles.
 87.1. Writ ðis ondlang da earmas wiþ dweorh, & gnid
cyleðenigean on ealað, <foreign>sanctus macutus sancte uictorici</foreign>.
 88.1. Writ þis ondlang ða earmas wið dweorh, & gnid
cyleþenigean on ealað, <foreign>sanctus macutus, sancte uictorici</foreign>.
 89.1. Wið wennas æt mannes heortan, nim hwerhwettan &
rædic & smælne tunnæp & garleac & suþerne wuda &
fifleafan & pipor on unsodenan hunige, & wring ðurh clað &
pipera þonne & wylle þonne swiðe.
 90.1. Þis gebed man sceal singan on ða blacan blegene <foreign>IX</foreign>
siðum, <foreign>tigað</foreign>.
 90.2. Wyrc þonne godne cliðan, genim anes æges gewyrðe
greates sealtes & bærn on anan claðe þæt hit si þurhburnen,
gegnid hit þonne to duste & nim þonne þreora ægra geolcan &
gemængc to þam duste, þæt hit sy swa stið þæt hit wille wel
clyfian, & geopenige mon þonne þone dott & binde þone cliðan to
þan swyle swa ðe þearf sy.
 90.6. Wyrc him þonne sealfe, ðæt hit halige, genim
æðelferðingcwyrt & elehtran & reade fillan & merce, gecnuca
ealle tosomne & wyll on ferscre buteran.
 91.1. Gif men eglað seo blace blegen, þonne nime man great
sealt, bærne on linenum claðe swa micel swa an æg, grinde þonne
þæt sealt swiþe smæl, nime þonne þreora ægra, geolcan, swinge
hit swiðe togædere & lege hit <foreign>VI</foreign> niht þærto, nim þonne
eorðnafelan & grundeswylian & cawelleaf & eald smera, cnuca
þæt eal tosomne & lege hit þreo niht þærto, nim þonne gearwan
& grundewylian & bræmbelleaf & clæne spic, cnuca togædere
& lege þærto, him bið sona sel, oððæt hit hal sy, & ne
cume þær æt nan wæta, butan of þan wyrtan sylfan.
 92.1. Gif þin heorte ace, nim ribban & wyl on meolce, drinc
nygon morgenas, þe bið sona sel.
 94.1. Her syndon læcedomas wið ælces cynnes omum &
onfeallum & bancoþum eahta & twentige.
 94.2. Grenes merces leaf gecnucude mid æges þæt hwite &
ecedes dræstan, smyre on þa stowe þær þæt sar sy.
 95.1. Wið omum & blegnum, <foreign>Cristus natus aaius sanctus a
christus passus aaius a christus resurrexit a mortuis aaius sanctus aa superare
potens</foreign>.
 96.1. Wið omum & ablegnedum, sur meolc, wyrce cealre &
beþe mid cealre.
 97.1. Eft, genim beordræstan & sapan & æges þæt
hwite & ealde grut, lege on wið omena geswelle.
 98.1. Eft, wið omena geberste, sitte on cealdum wætere,
oððæt hit adeadad sy, teoh þonne up, sleah þonne feower scearpan ymb
þa poccas utan & læt yrnan þa hwile þe he wille.
 98.3. & wyrc þa sealfe, brunewyrt, merscmergyllan & reade
netlan, wel on buteran, smyre mid, & beþe mid þam wyrtum .
 99.1. Eft, angeltwæccan, gegnid swiþe, do eced to & bind
on/ & smyre mid.
 100.1. Eft, safinan, gegnid to duste & mængc wið hunige,
& smyre mid.
 101.1. Eft, wið þon ylcan, genim gebrædde ægru, meng
wið ele, lege on, & besweþe mid betan leafum.
 102.1. Eft, cealfes scearn oððe ealdes hryþeres wearm, &
lege on.
 103.1. Eft genim heoretes sceafeþan of felle, ascafen mid pumice,
& wese mid ecede & smyre mid.
 104.1. Eft, genim eofores geallan oððe oþeres swynes, &
smyre mid þær hit sar si.
 105.1. Wið þon ylcan, genim swalwan nest & gebræc mid
ealle & gebærne mid scearne mid ealle, & gegnid to duste &
mæng wiþ eced, & smyre mid.
 106.1. Eft, gehæt ceald wæter mid isene, & beþe mid
gelome.
 107.1. Wið hwostan & neorunyse, wyl sealuian & finol on
geswettum ealoð & sup hat, do swa swa oft swa þe þearf sie.
 108.1. Wið morgenwlætunga, wyl on wætre eorþgeallan, swet
mid hunige, sele him godne bollan fulne on morgenne.
 109.1. Wið þon þe mon blode wealle þurh his muð, genim
betonican þreora trymessa gewæge & cole gate meoloc þreo cuppan
fulle, & drince, þonne bið he sona hal.
 110.1. Wið ælces dæges monnes tydernesse innewearde,
genime wegbrædan, do on win, supe þæt wos, & ete þa wyrta,
þonne deah hit wið æghwylcre innancundre unhælo.
 111.1. Gif man sceorpe on þone innað, galluc hatte, delf þa
moran/.
 112.1. Wið eagena teara, heortes hornes axan, do on geswet win,
do to duste, do godne cucelere fulne, ægscylle fulle wines oððe godes
ealað, & hunig, syle drincan ær on mergen.
 113.1. Wið earon æþele drænc, genim hrædic
nyþeweardne & elenan, þa bradan biscopwyrt & cassucleaf, rudan
& rosan, safenan, feferfuigan, gebeat ealle tosamne, ofgeat mid ænne
sester fulne ealoð ær þu mete þicge.
 114.1. Wið lungenadle & breostwræce, genim merces sæd
& diles sæd, gnid, wyl, & gemæng wið huniges teare, do sumne
dæl pipores, & do him þreo snæda on nihtnyhstig.
 115.1. Wið healsomena, smyra hy sona mid hryþeres geallan &
swiþost mid oxan, him bið sona sel.
 116.1. Wið lændenece, genim betonican <foreign>X</foreign> pænega gewæge,
do þær geswettes wines to twegen bollan fulle, mæng wið hat
wæter, syle hit nistigum drincan.
 117.1. Wið utsihte, genim lemocan, wyl hy on meda gemetlice mid
smalan/ hwætenan melowe, do hryþeres smera to oððe sceapes, syle him
etan wearm.
 118.1. Gif hors gescoten sy oððe oþer neat, nim ompran sæd
& scyttisc wex, gesinge maessepreost <foreign>XII</foreign> mæssan ofer & do halig
wæter on, & do þonne on þæt hors, oððe on swa hwylc neat swa
hit sie, hafa þe þa wyrta symle mid.
 119.1. Gif men synd wænnas gewunod on þæt heafod foran
oððe on ða eagan, wring neoþewearde cuslyppan & holleac in ða
næsþyrlo, læt licgan upweard gode hwile, þis is gewis læcedom.
 120.1. To monnes stæmne, nim cyrfillan & wuducyrfillan,
biscopwyrt, ontran, grundeswyligean, wyrc to drænce on hluttrum ealað.
 120.2. Nim þreo snada buteran, gemængce wið hwæten meola,
& gesylte, þyge mid ðy drænce, do swa neogan morgnas, ma gif þe
þearf sy.
 121.1. Wið angcbreoste, wyll holenrinde on gate meolce & sup
wearm/ nyhstig.
 122.1. Wið ðone swiman, nim rudan & salfian & finul
& eorðifig, bettonican & lilian, cnuca ealle þas wyrta tosomne, do
on ænne pohchan, ofgeot mid wætere, gnid swyðe, læt sigan ut on sum
fæt, nim þone wætan & wyrm, & lafa þin heafod mid, do swa oft
swa þe þearf sy.
 123.1. Wyrc godne drenc wið sidece, wyl betonican &
pollegian/ in aldum wine, do in <foreign>XXVII</foreign> piporcorna gegrundenra, syle him on
nihtnyhstig godne scenc fulne wearmes, & gereste gode hwile æfter
ðæm drence on ðam saran sidan.
 124.1. Wið ðon ylcan, wyll in ealaþ þa haran hunan &
rudan, geswet mid hunige, syle drincan on mergene on nihtnihstig godne bollan
fulne, & oðerne þonne he restan wille, & symle reste ærest on
ða saran sidan oððæt he hal sy.
 125.1. Eft, wið sidece, genim hocleaf grene, cnuca swiðe,
mænge wið ele þæt hit sy swylce clam, clæm ðonne on ða sidan
þær se sy mæst & wrið mid claðe, læt swa gewriðen þreo
niht, þonne bið se man hal.
 126.1. Wið fotadle, genim betonican, wyl in wætere, bewyll
þriddan dæl, syle þonne drincan, & ða wyrt gecnuca, lege on
wundorlice hraðe þæt sar gelyhteð, þæs ðe gelærede læceas
secgeað.
 127.1. Wið ðære miclan siondan fotadle, þære ðe
læceas hatað podagre, seo adl bið aswollen & heo sihð wursme &
gilstre & seonuwa fortogene & ða tan scrincað up, genim
grundeswyligean, ða ðe on ærenu wexeð, & þa readan wudufillan,
bega efenfela, cnuca wið ealdum swines rysle, wyrc to clame, do on ða fet,
wrið mid claðe on niht, & ðweah eft on morgen & dryg mid claðe,
smyre mid henne æges þy hwitan, do eft nyowne clam, do swa <foreign>VII</foreign> niht,
þonne bið ða seonuwa rihte & ða fet hale.
 128.1. Wyrc drænc wiþ þon ylcan, genim ða ylcan
grundeswyligean & hindheoloðan & ða smalan cliðwyrt &
wuduhrofan & pollegian, ealra efenfela, do in win oððe on wylisc eala,
syle drincan godne scænc fulne on nihtnihstig, þes drænc is god wið
endwerce & wið þeohwerce & wið fotswilum.
 129.1. Wið giccendre wombe, wyll pollegian on wætere, syle
supan swa he hatost mæge aræfnan, ðam men bið sona se gicða
læssa.
 130.1. Wyrc sealfe wið lusum, wyll in buteran nyoðeweardne
hymlic & wyrmod oððe boðen, smyre mid þæt heafod, seo sealf
gedeð þæt þær bið þara lusa læs.
 131.1. Wyrc godne drænc wið lusum, genim lufestice &
wyrmod & hymlic, doo in eala, syle drincan on nihtnihstig godne bollan
fulne.
 132.1. Wið innoðes hefignesse, syle etan rædic mid sealte,
& eced supan, sona bið þæt mod leohtre.
 133.1. Wið fleogendan attre, asleah <foreign>IV</foreign> scearpan on feower
healfa mid æcenan brande, geblodga ðone brand, weorp on weg, sing ðis on
<foreign>III</foreign>, <foreign>Matheus me ducat, marcus me conseruat, lucas me liberat, iohannes me
adiuuat semper amen. Contriue deus omnem malum et nequitiam per uirtutem patris
et filii et spiritus sancti sanctifica me, emanuhel, esus christus, libera me
ab omnibus insidiis inimici, benedictio domini super caput meum, potens deus in
omni tempore, amen</foreign>.
 136.1. Wið lusan, sealf, cummuc, clofðung, rædic, wermod,
ealra efenfela, gecnuca to duste, gecned wið ele, smyre mid ealne ðone
lichoman.
 137.1. Nim eac meldon ða wyrt, gewyrc to duste swiðe smale, do
in hat wæter, syle drincan, sona ða lys & oðre lytle wyrmas
swyltað.
 138.1. Nim eac wermod & marufian & wyl gelice micel ealra,
wyll in wine oððe on geswettum wætere, gedo þriwa on þone nafolan,
þonne swylteð ða lys & oðre lytle wyrmas.
 139.1. Nim eac cylendran wið ðon, wyll in eala swiðe, smyre
mid þæt heafod.
 140.1. Gif hryðera steorfan, do in halig wæter grundeswyligean
& springcwyrt & attorlaðan neoðwearde & cliðwyrt, geot on
ðone muð, sona hy batigeað.
 141.1. Wiþ lungenadle hriðerum, þa wyrt on worðigum, heo
bið gelic hundes micgean ðære wyrte, þær wexeð blaca bergean eal
swa micele swa oðre pysan, gecnuca, do in halig wæter, do þonne on
muð þæm hryþerum.
 141.4. Genim þa ylcan wyrte, do in glede, & finol &
cassuc & godeweb & recels, bærn eal tosomne on ða healfe ðe se
wind sy, læt reocan on ðone ceap.
 142.1. Weorc cristes mæl of cassuce fifo, sete on feower healfe
þæs ceapes & an to middes.
 142.2. Sing ymb þone ceap, <foreign>Benedicam dominum in omni tempore
usque in finem, & benedicite & letanias & pater noster</foreign>, stred on
halig wæter, bærn ymb recels & godeweb, & geeahtige mon ðone
ceap, syle þone teoþan pænig for gode, læf syþðan botigean, do
ðus þriwa.
 143.1. Gif sceap sy abrocen, & wið færsteorfan,
cæsteræsc, elehtre, wulfescamb, finol, stancrop, wyrc to duste, do in
halig wæter, geot in þæt abrocyne sceap & stred on ða oþru
þriwa.
 144.1. Wið poccum & sceapa hreoflan, elehtre & eoforfearn
neoðweard, sperewyrt ufanwearde, agrundene greate beane, cnuca ealle tosomne
swiðe smale in hunig & in halig wæter & gemengc well tosomne, do
in muð mid cucylere ane snade, þreo symle ymb ane niht, nigon siðum gif
micel þearf sy.
 145.1. Wið swina færsteorfan, do a in heora mete, seoð
clitan/, syle etan, nim eac elehtran, bisceopwyrt & cassuc, ðefeþorn,
hegerifan, haranspicel, sing ofer feower mæssan, drif on fald, hoh ða
wyrte, on feower healfe & on þan dore, bærn, do recels to, læt
yrnan ofer þone rec.
 146.1. Wið þeofentum, <foreign>luben luben niga efið niga efið fel
ceid fel, delf fel cumer orcggaei ceufor dard giug farig widig delou delupih</foreign>.
 147.1. Wið hondwyrmmum, scipteron, swefl, pipor, hwit sealt,
mængc tosomne, smyre mid.
 148.1. Eft, wex, swefl, & sealt, mængc, smyre mid.
 149.1. Gif nægl of honda weorðe, nim hwætene corn, gecnuca,
mængc wið hunig, lege on ðone finger, wyll slahþornrinde, þweah mid
ðy drænce.
 150.1. Wið hwostan, wyll curmeallan wyrtruman, wyrc to duste,
syle him on wine drincan, sona se hwosta blinneð.
 151.1. Wið maganwyrce & gif he bið toblawen se innoð,
wringc pollegian in ceald wæter oððe in win, syle drincan, him bið
sel.
 152.1. Wið ðon ðe wif færunga adumbige, genim pollegian
& gnid to duste & in wulle bewind, alege under þæt wif, hyre bið
sona sel.
 153.1. Wið þeor, rose & rude, elene & feferfuge,
rædic & bisceopwyrt, saluie & sauine, eferðrote.
 154.1. Eft oþer, fane & feferfuge, garleac & rædic,
ellenrind inneweard & cyrse, netele, pipor, minte þe wyxð be þære
ea, nim mealteala, ofgeot ða wyrta nygon niht & syle drincan nyxtigum.
 155.1. Gif þu wille wyrcean godne drænc wið ælcum yfele
sy hit on heafde, sy þær hit sy, þonne genim þu saluian leaf &
rudan leaf & heldan leaf & finoles cerfillan leaf & hegeclifan leaf
& persoces leaf & reades seales leaf, ealra efenfela, cnoca hy tosomne
& lege on wine oððe on hluttran ealað, & wring þonne of þa
wyrta, & nim þonne hunig be dæle & swet þone drænc, drinc
hine þonne anre tide ær þu þe wille blod lætan, beþa þe þonne
þa hwile to hatum fyre & læt yrnan þone drænc into ælcan lime,
gif þu him ænige hwile befylgest, þu ongitst þæt he is frymful to
beganne.
 156.1. Wið metecweorran, genim eorðgeallan, drig to duste, scad
on eala oððe on swa hwæt swa þu drincan wille, þe bið sel.
 157.1. Wið þæt man ne mæge slapan, genim hænnebellan
sæd & tunmintan seaw, hrer togædere & smyre þæt heafod mid,
him bið sel.
 161.1. Gif hors bið gewræht, þonne scealt þu sweþan
þas word, <foreign>Nabborede unde uenisti tribus uicibus, credidi propter tribus
uicibus, Alpha et o initium et finis, crux mihi uita est et tibi mors inimice,
pater noster</foreign>.
 162.1. Wið cyrnel, Neogone wæran noðþæs sweoster, þa
wurdon þa nygone to <foreign>VIII</foreign>, & þa <foreign>VIII</foreign> to <foreign>VII</foreign>, & þa <foreign>VII</foreign> to
<foreign>VI</foreign>, & þa <foreign>VI</foreign> to <foreign>V</foreign>, & þa <foreign>V</foreign> to <foreign>IIII</foreign>, & þa <foreign>IIII</foreign> to
<foreign>III</foreign>, & þa <foreign>III</foreign> to <foreign>II</foreign>, & þa <foreign>II</foreign> to <foreign>I</foreign>, & þa <foreign>I</foreign> to
nanum, þis þe lib beo cyrneles & scrofelles & weormes &
æghwylces yfeles, sing benedicite nygon siþum.
 163.1. Þis mæg horse wið þon þe him bið corn on þa
fet, <foreign>Geneon genetron genitul catalon care trist pabist etmic forrune naht ic
forrune nequis annua maris scana nequetando</foreign>.
 164.1. Gif hors bið gesceoten, <foreign>Sanentur animalia in orbe terre
et ualitudine uexantur in nomine dei patris et filii et spiritus sancti
extinguatur diabolus per inpositionem manuum nostrarum, quis nos separabit a
caritate christi, per inuocationem omnium sanctorum tuorum, per eum qui uiuit
et regnat in secula seculorum, amen, Domine quid multiplicati sunt, III, iube,
solue, deus, ter, catenis</foreign>.
 168.1. Wið utsihte, þysne pistol se ængel brohte to rome,
þa hy wæran mid utsihte micclum geswæncte.
 168.2. Writ þis on swa langum bocfelle þæt hit mæge befon
utan þæt heafod, & hoh on þæs mannes sweoran þe him þearf sy,
him bið sona sel.
 172.1. <foreign>Ecce dolgula medit dudum beðegunda breðegunda elecunda
eleuachia mottem mee renum orþa fueþa letaues noeues terre dolge drore uhic
alleluia</foreign>, singe man þis gebed on þæt se man drincan wille, nygan
siþan, & pater noster nigan siþan.
 173.1. Wið cyrnla, <foreign>Arcus super assedit uirgo, cana bis, lux et
ure, cana bis</foreign>, sing ðis nigon siþan & <foreign>pater noster VIIII</foreign> on anum
berenan hlafe, & syle þan horse etan.
 174.1. Wyrc lungensealfe, nim cost & suðerne wuda, hylwyrt,
garclife, bete þe bið ansteallet.
 175.1. Wið gedrif, nim snægl & afeorma hine & nim
þæt clæne fam, mengc wið wifes meolc, syle þicgan, him bið sel.
 176.1. Wið horsoman & mannes, sing þis þriwa nygan
siðan on æfen & on morgen, on þæs mannes heafod ufan, & horse
on þæt wynstre eare, on yrnendum wætere, & wend þæt heafod
ongean stream, <foreign>In domo mamosin inchorna meoti otimimeoti quoddealde otuuotiua
et marethin, Crux mihi uita et tibi mors inimice, alfa et o, initium et finis,
dicit dominus</foreign>.
 177.1. Wið oman, genim ane grene gyrde & læt sittan þone
man on middan huses flore, & bestric hine ymbutan & cweð <foreign>o pars et o
uilia pars et pars inopia est, alfa et o, initium et finis</foreign>.
 178.1. Arestolobius wæs haten an cing, he wæs wis &
læcecræftig, he þa gesette forþon godne morgendrænc wið eallum
untrumnessum þe mannes lichoman iondstyriað innan oððe utan.
 178.3. Se drænc is god wið heafodece & wið brægenes
hwyrfnesse & weallunge, wið seondre exe, wið lungenadle &
liferwerce, wið seondum geallan & þære geolwan adle, wið eagena
dimnesse/, & wið earena swinsunge & ungehyrnesse, & wið breosta
hefignesse & hrifes aþundennesse, wið miltan wærce &
smælþearma, & wið ornum utgange & wið þon þe mon gemigan
ne mæge, wið þeohece & sina getoge, wið cneowwærce &
fotgeswelle, wið ðam micclan lice & wið ornum giccendum blece &
þeorgeride & æghwylcum attre, wið ælcre untrumnesse &
ælcre feondes costunge.
 178.11. Gewyrc þe dust genoh on hærfeste & nytta þonne
þe þearf sy.
 178.12. Wyrc þonne drænc of þyssum wyrtum, nim merces sæd
drige, & finoles sæd & petersylian sæd & feldmoran sæd
& felterran sæd, þæt is eorðgeallan, diles sæd & rudan
sæd, cawel sæd & cylle þenian sæd & feferfuigan sæd
& twa mintan, þæt is tunminte & horsminte, & betonican sæd
& luuestices sæd & alexandrian sæd & saluian sæd &
slarian sæd & wermodes sæd & sæþerian sæd &
biscopwyrte sæd horselenan & sæd & beolonan sæd, þæt is
hænnebelle, acrimonian sæd, þæt is garcliue, & stancroppes
sæd, marubian sæd, þæt is harehune, & neptan sæd &
wuduhrofan sæd & wudumerces sæd, eoforþrotan sæd, do ealra
þyssa wyrta efenfela.
 178.20. Nim þonne þyssa wyrta ælcre anre swa micel swa
þara oþra twa, þæt is cymen & cost & piper & gingifre
& hwit cudu.
 178.22. Wyrc þas wyrta ealle to swiþe smalan duste & do
þæs dustes godne cucelere fulne on ane scæncecuppan fulle cealdes wines
& syle drincan on nihtnyhstig, nytta þyses drænces, þonne þe
þearf sy.
 178.25. Gif man scyle mugcwyrt to læcedome habban, þonne nime
man þa readan wæpnedmen & þa grenan wifmen to læcecræfte.
 179.1. Þis deah wið fotece, genim elenan moran &
eferþrotan moran & doccan moran, wyll swiðe well on buteran, dreahna ut
þurh wyllene clað, læt colian, æfter smyre syþþan þæt
geswel, him bið sona sel.
 180.1. Wið hwostan, hu he missenlice on man becymð & hu his
man tilian sceal.
 180.2. Se hwosta hæfð mænigfealdne tocyme, swa ða swat
beoð missenlicu, hwilum he cymð of ungemætfæstre hæto, hwilum of
ungemetfæstum cyle, hwilum of ungemætlicre wætan, hwilum of
ungemætlicre drignesse.
 180.4. Wyrc drænc wið hwostan, genim mascwyrt, seoð on
cyperenan cytele & wyll oððæt heo sy swiþe þicce, & heo sy
of hwætenum mealte geworht, genim þonne eoforfearnes mæst, biscopwyrt,
hindhæleþan, dweorgedwostlan, singrenan, do eall on fæt, syle drincan
middeldagum, & forga sur & sealtes gehwæt.
 181.1. Wið hwostan eft, genim hunan, seoð on wætere, syle
swa wearme drincan.
 182.1. Eft, genim clifwyrt, sume men hatað foxesclife, sume
eawyrt, & heo sy geworht ofer midne sumor, seoð ða on wætere
oððæt/.
 182.2. Geþicge.
 183.1. Gif wænnas eglian mæn æt þære heortan, gange
mæden man to wylle þe rihte east yrne & gehlade ane cuppan fulle
forð mid ðam streame, & singe þæron credan & pater noster
& geote þonne on oþer fæt, & hlade eft oþre & singe eft
credan & pater noster, & do swa þæt þu hæbbe þreo, do swa
nygon dagas, sona him bið sel.
 184.1. Wið heortwærce, rudan gelm, seoð on ele & do
alwan ane ynsan to smyre mid þy, þæt stilð þæm sare.
 185.1. Wið heortece, gif him on innan heard heortwærc sy,
þonne him wyxst wind on þære heortan & hine þegeð þurst, &
bið unmihtiglic.
 185.2. Wyrc him þonne stanbæð, & on þæm ete
suþerne rædic mid sealte, mid þy mæg seo wund wesan gehæled.
 186.1. Wið heortece eft, genim giðrifan, seoð on meolce, syle
drincan/ syx dagas.
 187.1. Eft, neoþeweard eoforfarn, giðrifan, wegbrædan, wyl
tosomne, syle drincan.
 188.1. Wið breostnyrwette, þus sceal beon se læcecræft
geworht, þæt man nime ane cuppan gemeredes huniges & healfe cuppan
clænes gemyltes spices, & mænge on gemang þæt hunig &
þæt spic togædere, & wylle hit oððæt hit beo wel
briwþicce, forþan hit wile hluttrian for þan spice & drige mon beana
& grinde hy syðþan & do þærto be þæs huniges mæþe,
& pipra hit syþþan swa swa man wille.
 189.1. Þry dagas syndon on geare þe we egiptiaci hatað,
þæt is on ure geþeode plihtlice dagas, on þam natoþæshwon for
nanre neode ne mannes ne neates blod sy to wanienne, þæt is þonne
utgangendum þam monþe þe we aprelis hatað se nyhsta monan dæg an,
þonne is oþer ingangendum þam monþe þe we agustus hatað se
æresta monan dæg, þonne is se þridda se æresta monan dæg
æfter utgange þæs monþes decembris.
 189.6. Se þe on þysum þrim dagum his blod gewanige, sy hit
man, sy hit nyten, þæs þe we secgan gehyrdan þæt sona on þam
forman dæge oþþe þam feorþan dæge his lif geændað, oþþe
gif his lif længre bið, þæt to þam seofoþan dæge ne becymð,
oððe gif he hwilcne drænc drincð þam þrim dagum his lif he
geændað binnan <foreign>XV</foreign> dagum, gif hwa on þisum dagum acænned bið,
yfelum deaðe he his lif geændað, & se þe on þysum ylcum þrim
dagum gose flæsces onbyrigeð, binnan feowortiges daga fyrste he his lif
geændað.
 190.1. Sancte rehhoc & sancte rehwalde & sancte cassiane
& sancte germane & sancte sigismunde rex, gescyldað me wið ða
laþan poccas & wið ealle yfelu, amen.

END_TEXT
START_TEXT

Lch III (Foetus)
B21.4.
On the Human Foetus: Cockayne 1864-6, III, 146.



 1. Her onginð secgan ymbe mannes gecynde hu he on his modor
innoþe to men gewyrðeð.
 2. Ærest þæs mannes brægen bið geworden on his moder
innoþe, þonne bið þæt brægen utan mid reaman bewefen on þære
syxtan wucan.
 5. On oðrum monþe þa ædron beoð geworden, on <foreign>lxv</foreign> &
þreo hundræd scytran & lengran hi beoð todælede & þæt
blod þonne floweð on þa fet & uppan þa handa & he þonne byþ
on limum todæled & to somne gearwað.
 9. On þam þriddum monþe he biþ man butan sawle.
 10. On þam feorþan monþe he bið on limum staþolfæst.
 11. On þam fiftan monþe he biþ cwica & weaxeð & seo
modur lið witleas & þonne þa ribb beoð geworden, þonne gelimpð
þæræ manigfeald sar þonne þæs byrþres lic on hire innoþe
scypigende bið.
 15. On þam syxtan monþe he byþ gehyd & ban beoð
weaxende.
 16. On þam seofoþan monþe þa tan & þa fingras beoð
weaxende.
 17. On þam eahtoþan monþe him beoð þa breost þing
wexende & heorte & blod & he bið eall staþolfæstlice
geseted.
 19. On þam nigoþan monþe witodlice wifum bið cuð
hwæþer hi cennan magon.
 21. On þam teoþan monþe þæt wif ne gedigð hyre feore
gif þæt bearn accenned ne biþ for þam þe hit in þam magan wyrð
hit to feorhadle, oftost on tiwes niht.

END_TEXT
START_TEXT

Med 5.1 (Cockayne)
B21.5.1.
Wið eah wærce: Cockayne 1864-6, I, 382.



 1. Wið eahwærce.
 2. Genim læfre neoðowearde cnuwa & wring ðurh hærenne
clað & do sealt to, wring þonne in þam eagan.

END_TEXT
START_TEXT

Med 5.2 (Nap)
B21.5.2.
Recipes: Napier 1890, 325-6.



 1.1. Wið heortæce, genim brade bisceopwyrt &
feldbisceopwyrt & greate wyrt & galluc & gagul &
hindehæleþan & organan & æþelferþincwyrt & harehunan
& saluian & hofan & garcliuan & fifleauan & hamerwyrt &
ferwyrt & mucgwyrt & suðerne wudu & cnuca ealle tosomne &
do ealu.
 1.4. Drinc, þonne ðe þearf si.
 2.1. Wiþ lungenadle, hennebelle moran & harehunan, betonican,
wylle on ealoþ & drince þa hwile, þe him þearf si.
 2.2. Supe syþþan ane hennescille fulle gemyltere buteran, wreo
hine syþþan wearme & beo him syþþan stille.
 3.1. Hat wyrcean þe sylf wennsealfe.
 3.1. Man sceal niman clæne hunig, swylc man to blacan briwe
deþ, & wyllan hit neah briwes þicnesse & niman rædic &
elenan fillan & hrefnesfot.
 3.3. Cnocian, swa man betst mæge, & wringan þonne þa
wyrta & geotan þæt wos þærto & þonne hit beo forneah
gewylled, cnucian godne dæl garleaces & don þærto & piperian,
swaswa þe þince.
 4.1. Wiþ wennas sealf.
 4.1. Hwerhwettan moran & ane handfulle sperewyrte & wildne
næp & wuduwexan moran wylle on mealtealoþ, wringe þurh linenne
claþ, wylle on hunigteare.
 4.3. Nime þonne clænne lengtenbere & grinde on handcwyrna,
nime seþþan mæderan & drige on handcwyrna & grinde reades caules
sædes ane handfulle on piporcwyrna wylle hit eal togædere, na to hearde.
 4.6. Þyge on wucan þriwa, swa him betsþ to onhagige.
 4.6. Þeos sealf deah wiþ wennas & wiþ þone flowendan
fic.
 4.7. Þeah heo styriende sy, ne onscunige he hi for þam.
 5.1. Wiþ liferadle.
 5.1. Nim liferwyrt & bere hi man ham onder cneowe & wylle
on anes hiwes cumeolce, mengge buteran to.

END_TEXT
START_TEXT

Med 5.3 (Cockayne)
B21.5.3.
Recipes: Cockayne 1864-6, I, 382.



 1. Þas wyrta sceolon to wensealfe, elene, garleac, ceruille,
rædic, næp hremnes fot, hunig & pipur.
 3. Cnucige ealle ða wyrta & wringe þurh clað & wylle
þonne on þam hunige.

END_TEXT
START_TEXT

Med 5.4.1 (Cockayne)
B21.5.4.1.
Recipes: Cockayne 1864-6, III, 292.



 1. Ðeos eahsealf mæg wiþ ælces cynnes broc on eagon,
wiþ flean on eagon & wiþ gewif & wiþ mist & wiþ ter &
wiþ wyrmas & wiþ dead flæsc.
 3. Eallniwne croccan sy asett on eorþan oþ brerd & þas
wyrta sy swyþe smæl corflode & gedon innan þam croccan on uppan
þam sy gedon gt oþþe wæta þæt hi þearle wel wese beon,
þæt is þonne twegra cynna bisceopwyrt & glæppe & ribbe,
gearwe & fifleafe, dægesege & synnfulle & brune hofe.
 9. Sy syþþan æren fæt læfel oþþe cec nyþewerd
abywed þæt he eall scine, besmyra eall þæt scinende mid hunig teare
leohtlice.
 11. Sete þonne on uppan þone croccan þæt se æþem slea
upp, þonne binnan þrim dagum wæt þinne finger mid þinum spatle &
gledda þone læfel lytlum & litlum & nim þær gode eahsealfe.
 16. Sy gemenged togædere hunig tear & win & rudan seaw
& efenfela gedon on cyperen fæt oþþe mæstling oþþe bræsen,
nim þær gode eahsealfe.

END_TEXT
START_TEXT

Med 5.4.2 (Cockayne)
B21.5.4.2.
Recipes: Cockayne 1864-6, III, 292.



 1. Wið þa bleinna, þes se hocces mora gesodan, puna & ald
rusel smoru, lea þer to.
 3. Wið hefdeca, þare clata mora et raw festende.
 4. Item, cnuca betonicam & gnid þa þungana & on ufan
þæt hefd.
 6. Wið raucka, nim atena gratan & unflid & acdrenc god
togedera & lege þerto hortes hornes & etriman dust et wið hera
wiið.

END_TEXT
START_TEXT

Med 5.6 (Wanley)
B21.5.6.
Recipes: Wanley 1705, 231.



 1. Ðas cræftas syndon be ðam deore, þe we on urum
geðeode broc hatað.
 2. Mid feðre drep in þæt bisne eagan.
 2. Ðu meaht cuðlice oncnawan þone læcecræft.

END_TEXT
START_TEXT

Med 5.7 (Cockayne)
B21.5.7.
Recipes: Cockayne 1864-6, I, 380.



 1. Wið þa blegene genim nigon ægra & seoð hig fæste
& nim þa geolcan & do þæt hwite aweg & smera ða geolcan on
anre pannan & wring þæt wos ut þurh ænne clað.
 4. & nim eall swa fela dropena wines swa ðæra ægra beo
& eall swa fela dropena unhalgodes eles & eall swa fela huniges
dropena & of finoles more eall swa fela dropena.
 7. Genim þonne & gedo hit eall tosomne & wring ut þurh
ænne clað & syle þam menn etan.
 9. Him byð sona sel.

END_TEXT
START_TEXT

Med 5.8 (Cockayne)
B21.5.8.
Recipes: Cockayne 1864-6, I, 374-8.



 1.1. Ðis is seo seleste eahsalf wið ehwærce & wið
miste & wið penne & wið wyrmum & wið gihðum & wið
teorendum eagum & ælcum cuðum swile.
 1.3. Genim fefer fugean blostman & diles blostman &
ðunorclafran blostman & hamor wyrte blostman & twegra cynna wermod
& pollegian & neoðewarde lilian & hæwene dile & lufestice
& dolhrunan & gepuna ða wyrte to somne & wæl to somne in
heortes mærige oððe on his smeoruwe & meng ele to.
 1.9. Do þonne teala mycel in ða eagan & smyra utewarde
& wyrm to fyre.
 1.11. & ðeos salf help wið æghwylcum geswelle to
þicganne & to smyrianne in swa hwylcum lime swa hit on bið.
 2.1. Ðis mæg to eahsalfe.
 2.1. Genim geoluwne stan & salt stan & pipor & weh on
wæge & drif þurh clað & do ealra gelice micel & do eal
togædere & drif eft þurh linene clað.
 2.4. Þis is afandan læcecræft.
 3.1. Wið lungenadle genim hwite harehunan & ysopo & rudan
& galluc & brysewyrt & brunwyrt & wudemerce & grundeswylian
of ælcere þisre wyrte <foreign>xx</foreign> penega wiht & genim ænne sester fulne
ealdas ealoð & seoð þa wyrtan oððet se sester ealoð sy healf
gesoden.
 3.6. & drinc ælce dæg fæstende neap fulne caldes &
on æfen wearmes lætst.
 3.7. Hit is haluwende bote.
 4.1. Wið fotadle & wið þone dropan nim datulus þa wyrt
oðer nama titulosa, þæt is on ure geþeoda þæt greata crauleac.
 4.3. Nim þes leaces heafda & dryg swiðe & nim ðer of
þriddan healues penincges gewihte & peretreo & romanisce rinda &
cymen & feorðan del lauwerberian & þera oðera wyrta ælces
healues penincges gewihta & <foreign>vi</foreign> piper corn unwegen & grind ealle to
duste & do win twa ægscille fulle.
 4.8. Þif is soð læcæcræft.
 4.9. Syle þan men drincan oþ ðæt he hal sy.
 8.1. Wið innoþes astyrunge.
 9.1. <foreign>Ad vertiginem.</foreign> Nim betonica & wæll swyðe on win
oþþe on ald ealað & wæsc þæt heafod mid þam wose & leg
siððen þæt wyrt swa wærm abutan þæt heafod & wrið mid
claðe & læt swa beon ealla niht.
 10.1. Eft wið þæt ilce nim sauina & betonica &
wermod & merc & seoð on win oððe on oðer wæt swyðe &
nim calstocces & bærn to ascen & nim þonne þæt wos of þa
wyrtas & ofergeot þa ascen mide & mac swa to lega & wæsc þa
heafod þærmide.
 10.5. & nim siððon þa wyrtas wærma alla wiðutan
sauina & bind to þam heafde alla niht.
 11.1. <foreign>Ad pectoris dolorem.</foreign> Nim horsellenes rota & eft
gewæxen barc & dry swyðe & mac to duste & drif þurh clað
& nim hunig & seoð swyðe.
 11.4. Nim siððen þæt dust & mencg þærto &
styre swyðe togædera & do on box & nota þenna neod sig.
 11.6. Eft wið þæt ilce nim readstalede harhuna & ysopo
& stemp & do on ænne neowna pott an flering of ða harhuna &
oðer of ysopo & dridde of fersc buter & eft þa wyrt & swa þa
butra forð þæt se pott beo full & seoð hig swyðe togædra
& wring siððen þurh clað.
 11.11. & nota þonna þearf sig fæstende cald & on
niht on hat ala oððe broð oððe wæter.

END_TEXT
START_TEXT

Med 5.9.1 (Cockayne)
B21.5.9.1.
Recipes: Cockayne 1864-6, I, 388.



 1. Gif hryþeru beon on lungen coðon.
 2. Hylle & bærn to axan on middan sumeres mæsse
dæg/.
 3. Do þærto hali wæter & geot on heora muð on middan
sumeres mæsse mergen & sing þas þry sealmas þær ofer,
<foreign>Miserere nostri & Exurgat dominus & Quicumque uult</foreign>.

END_TEXT
START_TEXT

Med 5.9.2 (Cockayne)
B21.5.9.2.
Recipes: Cockayne 1864-6, I, 388.



 1. Gif sceap sionyl on.
 2. Genim lytel niwes ealoð & geot innon ælc þæra
sceapa muð & do þæt hi hraðor swelgon.
 3. Þæt heom cymð to bote.

END_TEXT
START_TEXT

Med 5.10 (Schauman-Cameron)
B21.5.10.
Recipes: Schauman and Cameron 1977, 291-3.



 1. Wið yflum & miclum footsuilun.
 1. Cnua beolonan moran suiðe, lege on ða foet.
 2. Hie geðuinað & alne ðone ece wunderlice afirrað.
 3. Eft to ðon ilcan.
 3. Genim ðære læssan mucgwyrte moran, cnua wel, gemæng
suæ calde wið hunig, ete ðæt gemong on marne & ðonne he restan
welle.
 6. Ðæs ilcan lecedom mæg wið ðeh wærce.
 7. Gif foet oððo sconcan oððo cnio suellen, genim
neodowarde beolonan oððo eolectran, gecnua suiðe wið smæng wið
maelum hwæte meolwe gecneed to dage.
 9. Clæn on ðet asuoln limm, wrið on næhterne.
 10. On mærne bið se suile geðuinen sio duæning dæg
ðaeh ðe hio on neate sie.
 11. Wyrc god dust to rotigendum dolge, nim acrinde &
slahðornes wyrtruman rinde.
 13. Innewarde adryg wyrt to duste.
 13. Ðæt bið god In dolg to scædenne.
 14. Ðis dust is good to scedenne gif men foet suellen & ða
tan cinen.
 15. Ne wæt ða ðu foet, & hie sie stille ðendon ðu
hine lecnige.
 17. Wið foetadle, wyrc scoas of seles felle, do on ða foet
& hiæ biað sona soel.
 18. To ðon ilcan.
 18. Wið lend wærce, wyrc gyrdels of seles felle, gyrd mið
& he bið hal.
 19. Wið ðeh æci, wyrc drenc, nim eofordrotan walwyrt.
 20. Do in win oððo in god waelc alo, drinc on næhtnistig
bollan fulle.
 22. Wyrc him aec god bæð eapuldorn, salhðorn, aesc,
cuiicbean, aac, eofordrote, æscðrote, eolone, biscop wyrt, ifign,
betonica, ribbe, rædic.
 24. Waell ðis all in wætre & ðis is god baeð wið
ðeh æci.
 26. Wið aslepnum lic.
 26. Genim neoðowardne seeog, waell in wætre, lege hatne stan
in letrican on ðæt liic ðær hit aslepne sie.
 28. Wyrc him aec gode salfe, genim ða readan netlan &
hræfnes fot.
 29. In suines smeome & scepes & in butran &
scipteorwe.
 30. Mið ða salfe ðæt lic ðær hit alepen sie.
 31. Is oðer god salf to ðon ilcan peopor hwytcudu.
 32. Suefl cost ecid oele.

END_TEXT
START_TEXT

PeriD
B21.6.
Peri Didaxeon: Loweneck 1896, 3-53, corrected by Sanborn 1983.



 1.3.2. <foreign>Incipit liber, qui dicitur peri didaxeon</foreign> Her onginþ seo
boc peri didaxeon, þæt ys seo swytelung, hu fela gera wæs behuded se
læcecræft.
 1.3.4. And be his gewitnesse þa gelæredusþan læce
gewislice smeadon.
 1.3.5. Þæt was se ærusta Apollo and his suna Esculapfius
and Asclepius; and Asclepius was Ypocrates yem.
 1.3.7. Þeos IIIIor gemetum ærest þa getymbrunga þare
læcecrafte after Noes flode ymba wintra a þusund and fif hund wintra on
Artaxis dæge, se was Persa cingc; hy aluste þa leoht þæra
læcecræfte.
 1.3.10. Giwislica se Apollon ærest he gemetta meþodicam,
þæt syndon sa ysene, þa mann mid cnifun hæle menn; and Escolafius
empiricam, þæt is ilæcnunga of læcecrafta; and Asclepius loicam,
þæt ys seo gehealdenysse þære æ and þæs lifæs; and Ypocras
theoricam, þæt ys foresceawunga þara seocnesse.
 1.3.16. Þannum Plato and Aristotiles, þa gelæredusþan
aþwytyna, þas æfterfyligdun þan forecwedenan læcum, and hi
gesæddun þæt feower wætun syndon on þan manniscen lichama;
forþam byð wylyd ealswa middangeardes boga, þat ys þa wæte on þan
heafode and þæt blod on þara breosta and se ruwa gealla on þan
innoþe and se swerta gealle innan ðare blædran.
 1.3.22. And hyra anra gehwylce rixaþ ðra monþas: Þæt ys
fram XVIII kl'. ian. usque in VIII kl'. ap'l'., þæt on ðan heafde se
wæte byð wexende; and fram XVIII kl'. ap'l'. usque in VIII kl'. iulii,
þæt ðæt blod biþ wexinde on þan breosten; ab XVIII kl'. iulii
usque in octaua kl'. octobris, þæt sa ruwa gealle byð wexenda on þan
innoþe, forþan synd þa dæges genemnede cinotici, þæt sindan þa
dæges caniculares, and þara byd fif and feowertig dæga; and on þan
dægen/ ne mæg nan læce wel don fultum ænigen seoce manne.
 1.5.3. Anð þe feorðan gescornesse ys ab XVIII kl'. octobris
usque in VIII kl'. Ian., þat se blace gealle wixt on þara bladre.
 1.5.5. Þis gescead ys hæfter þam feorwer heorren heofenes
and eorðan and þara lyfte and þara dupnesse.
 1.5.7. Þa wæs ealswa drihte licede, ealswa was se man geset.
 1.5.8. Þæt þur þara smeagunga and þare endbirnesse.
 1.5.9. Vtan nu nymen æryst gewislice þane fruman of þan
heafde.
 2.5.11. Wið oman; Þus man sceal wyrcen þa sealfe wið oman,
and þus he sceal beon gehaled: Nim litargio twentige scillinga gewyht and
niwes limes twentiga scillinga gewihte and anne healfne sester ecedes and
feorwer scillinga gewiht de oleo mirtino and meng togadere and gnid swiþe
ætsomne mid þan ecede, and þanne nima man oððer ele and meng
þarto and smyre þæt sare mid.
 3.5.19. <foreign>Ad scabiosos</foreign> Wid þæt heafod, þe byð toswollen,
þæt Grecas ulcerosus hatað, þæt is heafodsar, þa bula, þe
betwyx/ felle and flæsce arisað and on mannes anwlytan utbersteþ swa
grete swa beane.
 3.5.23. Þus he scel beon gehaled: Nim wingeardes sæt and gnid
on wæte and lege uppan þar sar, and he byð sona hæl.
 4.5.25. <foreign>Ad idem</foreign> Eftsona wid þat ylca: Nim swearte beanen and
cnuca hy swiðe smale and bynd hy to þare wunda, and selest heo hit
gehaleð.
 5.5.29. <foreign>Ad idem</foreign> Eftsona nim mintan and cnuca hy smale and lege
uppan þa wunda, and ealle þa wæten, ðe þarut gað of þan sare,
eall heo hit adrigh, and gehælð þæt sare.
 6.7.1. <foreign>Item</foreign> Eftsona wið þæt ylca, gif þeo ylca adle
cilde egelic on geogeþe: Nim garluces heafud swa gehæl mid felle and mid
ealle and bærne hit to axan and nim þanne þa axan and ele, meng togadere
and smire þæt sar mid; and þæt byd selysþe wið þa adle.
 7.7.8. And eftsona, gif þa wunda toðindaþ <foreign>Item</foreign> Nim fyrs and
cnuca hine and lege uppa þat geswollene, and hyt sceal sana settan.
 8.7.10. <foreign>Item</foreign> Wið tobrocene heafod; Wið tobrocenum heafod
oððer gewundedum, þe of þan wætan byð acenned of þan heafode:
Nim betonica and cnuca hi and lege to þare wunda, and eal þat sar heo
forswylhþ/.
 9.7.14. <foreign>De cefalaponia</foreign> Cefalaponia, ðæt ys heafodsar, and
þat sar fylgþ lange þan heafode.
 9.7.16. And þis synda þa tacnu þæs sares.
 9.7.16. Þæt is: Ærest þa ðunewenga clæppaþ, and
eal þat heafod byð hefi, and swogað þa earan and þa sinan on þan
hneccan særgiað.
 9.7.19. Þis sceal to botan þan sare: Do þane mann innan to
ana huse, þe be no to leoht no to þustre, and begyte man hym rudan, swa
mycel swa he mæge mid hys hand byfon, and eorðiui ealswa micel and
laurtreowes leaf em mycel oððer þæra beriga nigon and seoþ hit eall
togadere on wætera and do þarto ele and smere þæt heafod myd; hyt
byð sona hæl.
 10.7.25. <foreign>Ad dolorem capitis</foreign> To þan mann, þæt hys heafod
æcþ, oððer wurmas on þan heafedon rixiad: Nim senepsæd and
næpsæd and meng eced and cned hyt mid þam ecede, þæt hit si swa
þicce swa doh, and smyre þæt heafoð foreweard mid; and þis his
anredest/ læcecræft.
 11.9.1. <foreign>Ad idem</foreign> Wið þæt ylca; Eft nim ladsar, þæt ys
teafur, and galpani oþþres healfes panige whit and gnid hyt togadere mid
wlacan ecede and nim þanne þa sealfe and geot on þæs seocys mannes
eare and læt hyne liggen swa lange fortþan eara hit habben eal gedruncan,
and he byð wunderlice hraþe hal.
 12.9.7. <foreign>Ad idem</foreign> Eft nim ellenes piþan and ecede and wull eall
togadere and geot þa sealfan in þat eare, gif se wyrme ys þarinnan; sona
he sceal hutgan of þan earen, gif he þarinna hys.
 13.9.11. <foreign>Ad tornionem capitis</foreign> Þis ys se lacecræft be þan
manne, þat hym þingþ, þæt hyt turnge abotan hys heafod and farþ
furwendun brachenum: Nim man rudan and ceruellan and enneleac and cnuca þa
wurtan togadere.
 13.9.15. Nim þanne eale and buteran and ecede and hunig and meng
togadere þa sealfe mid þare wulle, þe ne com næfre awæxan, and do
inna þa sealfen and wæte þa sealfen inne ane panne mid wulle and mid
ell; nim þane þa wulle werme and beþege þæt heafod mid, and him
byð sona bet.
 14.9.21. <foreign>Ad idem</foreign> Eftsane nim renwæter oððer wullewæter,
þa upwærd wylld and clæne byð; do hyt in an fæt, nim þann anne
linnenne clað and do hine eal wate on þan wætere and bynd hine
syðþan twyfeald uppe þan heafode, of se claþ drige beon, and hym byð
sone bet.
 15.9.27. <foreign>Item</foreign> Eftsona nim balsmeðan and ele and cnuca þane
balsmeþan and menge syððe wið hlutre ele and cnuca; nim þann ane
panne/ and wyrme þa sealfe innan; nim þann þa sealfe swa wearme and
bebind/ þæt heafed mid.
 15.9.31. And nim eftsona plantaginem, þæt ys webrædan, and
cnuca þa wurt togadere, and meng hecede þarto; wyrce syðan anne cliþan
þarof/; nim þann þane clyðan and bynd to þan sare.
 15.11.2. Þanne scealt þu wyrcen ðus þone dreng þarto: Nim
sauinam and ambrotena and cnuca hi and do hi syþþan on win and meng piper
þarto and sum dal huniges and þige þarof anne cuppan felle on ærne
morge and oþerne an niht, þann he gad to bedde.
 16.11.7. <foreign>De capitis purgatione</foreign> Wið þat þæt mannes
heafod clþppitað and to ealre þare clansunge þas heafodes.
 16.11.9. And hit ys nidþearf wið ælc yfel, þæt man
ærest hys heafod clænsige.
 16.11.10. Þæt ys: Nim ærest twegen sestres sapan and twege
hunies and þre sestres ecedes; and se sester sceal wegan twa pund be
sylfyrgewyht; and nin hwytne stor and senep and gingiber, æl þissa twelf
peniga gewihte; and nim rudan ane handfulle and organe ane handfulle and ane
gelare pinahnutte and do eal þys innan anne niwne croccan, and amorgen
þann seoð þu hyt swa swiðe, þat se þriddana dæl beo besodan.
 16.11.17. Nim hit þanne and do in an glæsfat and man machiæ
stufbæþ and baþege hine þaron and smyrige þann þæt heafod mid
þare scealfe.
 17.11.20. <foreign>Ad aures</foreign> Þis sceal to þan earan, þe wind
oþþer wæter forclyst.
 17.11.22. Þus man hy læcnian sceal: Gif þar sy sweg
oþþer sar innan þan heafedan, on fruman do þas scealfe: Nim twegen
styccan fulle godes eles and grene diles twa handfulle and rudan ealswa micel
and wyl on an niwen crocen næs to swiðe, ðe læsse þe ele his
mægn/ forleosen.
 17.11.26. Wryng þann þur linne clæþ and do hyt on an
glæsfæt; wyrme þanne mann þæt heafod and smyre mid þare sealfe,
and he binde þanne þæt heafod mid ane clæþe ane niht; wring þanne
garleyc inne þa eare alche dæg; after þat he byd hæl.
 18.11.31. <foreign>Ad parotidas: Ad parotidas</foreign> þæt ys to ðan sare,
þe abutan sa earan wycst, þæt man nemneð on ure geðeode healsgund.
 18.11.33. And þe healsgund ys twera cunna; and he becum
oþerhwylum/ an man, þur þa awergeda adle, and þam mannan swyðest, se
on sara seocnesse cealdne wætan drincaþ.
 18.13.3. And þa healsgunda syndan twa cunna: Þe oþer byd
eaðe to halene, and þæge non dolh ne wyrces; and oþer syndun, þe
Grecas <foreign>cacote</foreign> hateð, þæt synde awyrgede, and þæge syndan to
agytene ealswa hit her beforen segð, forþan þe færunga hy atyweþ and
færinga aweg gewiteþ buta ælce læcecrafte and swa þeah micele
frecnysse getacnæð, forþan þe hi beoð acennede of þan swertan
wætan, and hy reade atywþ.
 18.13.10. Þus hy man sceal hælen: Nim webradeleaf ar sunne
upgange; nym þanne hlaf and sealt and swamm and cnuca hyt eal togadere and
wyrce/ to clyðan and lege to þan sare; þanne sceal hit bersten and
hælige sona after.
 19.13.15. <foreign>Ad cecitatem oculorum</foreign> Þis scal wyð þare eagene
tyddernesse, heallswa Hypcras þe læce hyt cydde.
 19.13.17. Þæt ys ærest, þæt ðæt sar becymþ on
ða eagen mid mycelre hætan; hwilum hit cymð on mid wæten, þæt hi
beoð toþundene, and hwilum buton ælce sore, þat hi ablindiað, and
hwilum of þan flewsan, þe of þan eagean yrnaþ.
 19.13.21. Þanne sceal hy man þus lacnian: Gif seo unhælþe
cymþ of þare drigan hætan, þanne niman man ane clæþ and waxen
þa eagan mid þan claðe, dyppe hine on watere and gnide þa eagean mid;
and gif hi beoþ toswollene oððer blodes fulle, ðanne scel mann settan
horn þ þunwangan.
 19.13.25. And gif hy ablindiaþ butan ælcon sare, sylle hym
drincan catarcum, and he byð gehaled; and eftsona, gif ani þing innan þa
eagen byfulþ, þanne sceal man nime mede oððer wyfes meolc and do innan
þa eagen, and hym byð sona bet.
 20.13.30. Wið totore egean; Þis sceal to þan eagen, se
geslegen byð oððer toregan: Nim berbeneleaf and cnuca hy swyþe, wyrc
anne cliðan swylc an litel cicel and lege uppan þa eagan anne dæge and
ana niht.
 20.15.1. Eftsona nim attrumu and hunig and þæt hwita of
æge, meng togadere, lage to þan eagean; hym byð sona sel.
 21.15.3. Eftsona wið þan ylcan; Nim niwne cysan and screda hyne
on weallendan wætere and nim þanne cyse and maca elswa litles cicles and
bynd/ to þan eagean ane niht.
 22.15.7. <foreign>Contra glaucomata</foreign> Þis sceal wyð eagena dymnysse,
þæt Grecas nemniað glaucomata, þæt ys eagena dymnesse.
 22.15.9. Þus me hyne sceal læcnige: Nim wifes meolce þry
sticcæs fulla and cyleþena, id est celidonia wos, anne sticce fulne and
alewan and croh, safran gallice, and meng æl þas togadere and wring ðurh
linnenne claþ and do þanne þa sealfan inna þa eagen.
 23.15.14. <foreign>Item contra cecitatem</foreign> Þis sceal wyð eagen
tyddernyssa, þe beoþ on þan ægmoran sara: Nim myrta and lege hy on
hunige and nym þanne ða myrta and lege to þan eagean, þæt þa eagen
toðinden, and nim þanne rudan and cnuca hy and meng axan to and lege
sydþan to þan eagen; þanne ærest byt heo, swyle þa brewas, and after
þan heo hyt glewylce gehælð.
 24.15.21. <foreign>Ad eos, qui non possunt uidere a sole donec ad occasum:
Ad nectalopas</foreign> þæt ys on ure þeodum þe man, þe ne mæge nenig
geseo after sunna upgange, ær sunna eft on setl ga.
 24.15.24. Þanne is þis ðe læcecræft, þe þe
þærto gebyreþ: Nim buccan hwurfban and bræde hit, and þanne þeo
bræde geswate, nim þanne ðæt swot and smyre mid þa eagen, and after
þan ete þa ylcan braden; and nim þanne niwe assan tord and wrynge hit;
nime ðanne þæt wos and smyrege þa eagen mid, and hym byð sone bet.
 25.17.1. <foreign>Ad ordiolum</foreign> Þis sceal wyð þat, þe on eagen
beoþ, þæt Grecas hatað ordiolum.
 25.17.2. Þæt ys þe læcecræft, ðe þarto gebyreð:
Nim beremele and cned hyt mid hunige, lege to þan eagen; þes
læcecræft/ hys fram manigum mannum afanded.
 26.17.6. <foreign>Item ad idem</foreign> Eftsana nim beana melu and sapan, meng
togadere and lege to þan eagen.
 27.17.9. <foreign>Item</foreign> Þis man sceal don þan mane, þe ne mæg
slapan: Nim wermod and gnid on wine oððer on wearme wætere and drinca,
and hym byð sona bet.
 28.17.13. <foreign>Ad sternutationem</foreign> Þis ys þa tylung to þan manne,
þe wel gefnesan ne mæge and micel nearnesse on þa heafedan habbaþ.
 28.17.15. Þis ys þe læcecraft, þe þarto gebyreð: Nim
castorium oððer elleborum and wyrc to duste and do hyt innan þa nosan,
and hyt bringð forð þane fnæst.
 29.17.19. <foreign>Ad infirmitatem labiorum et lingue</foreign> Eftsona þes
læcedom sceal þan manne, ða hyra lippa beoð sare, oððer hyra tunga
and seo ceola swa sær byþ, þæt he hearfoðlice hys spatel forswelgan
mæg.
 29.17.22. Þus hym man sceal tiligan: Nim fifleafan and drige to
duste and meng hunige þanne þarto; nim ðanne se sealfe and smire mid þa
lippa and ða geaglas innan, and hym byð sona bet.
 30.17.26. <foreign>Eis, qui sobito obmutescunt</foreign> Þisne læcecræft man
sceal don þan manne, ða færinga adumbiaþ: Nim dworgedwostlan, hoc est
pollegia, and do hi on ecede and nim þanne anne linnenne clæð and do
þa dworgedwostlan on innan and do þanne benyþan his nosu, and he mæg
specan sona.
 31.19.1. <foreign>Item ad infirmitatem lingue</foreign> Wið þam, þe se streng
under þare tunga toswollen byð; Þisne læcecræft mæn sceal don
þan mannum, þe se streng under þare tunge toswollen byð; and þurh
þanne streng ærest ælc untrumnesse on þane man becumð.
 31.19.5. Þanne nim þu ærest þane cyrnel, þe byð innan
þan persogge, and cyrfetan cyrnel and cawelstelan, cnuca togædere, and
ceorf þane streng under þara tunga and do þat dust on innan, and hym byd
sona bet.
 32.19.9. Wyð þæt flæsc, ðe abute þe teþ wuxt; <foreign>Ad
ginciuas</foreign> þe Grecas hæteð, þæt ys on ure þeodum þæt
flæsc, ðe abute þa teþ wuxt and þa teþ awegð and astyreþ: Nim
forcorfen leac and cnuca hyt and wring þæt wos of anne sticcan fulne and
ecede anne sticcan fulne and huniges þry sticcan fulle and do, þæt hyt
welle þrywa.
 32.19.14. Nim þanne swa hætte swa he hattest forbere mæge,
and habban an dæl on hys muþe, forte acoled beo; þanne eftsona oðer
dæl eallswa; þane þæt þriddan dæl eallswa.
 33.19.18. <foreign>Ad dentes</foreign> Þes lacecraft ys to ðan menniscan
toþan, ðat Grecas nemneþ organum, þæt ys on ure geþeodan bysse
genemned, forþan þurh þa teþ seo blissa sceal uppspringan and manna
arwyrþnys and ealle nydþearfnys on þan toþan ys, ælc man wyte
mæg, and þan toþa þa tunga to spæce gesteal ys.
 33.19.23. Þanne, þæt Greccas nemnes, ys ærest tritumes,
þæt synden þa fyrst teþ, þe ærest þane mete underfoð.
 33.19.25. Oþre Greccas nemneð eumotici, þæt sindon þe
teþ, þe þane mete brecaþ, syþþe þa forme hyne underfangene
habbæt.
 33.19.27. Þann Grecces nemneþ sume molides, þæt we
hæteð grindingteþ, fore hy grindeþ æl, þæt man bygleofaþ.
 33.19.29. Anð oft mann smeaþ, hwæþer teþ bænene beon,
forþan þe ælc ban mearh hæfþ and hy nan mearh nabbaþ.
 33.19.31. Anð oþre bæn, þeah hi beon tobrocene, mid suman
læcecræfte hy man mai hælen, and nafre þane toþ, gif he tobrocen
beoþ.
 33.21.2. Oft of þan heuede se wyrsta wate cumþ to þan toþan
on þare gelicnesse, þe hyt of huse dropað on stan, þan hyt vinð, and
þane stan þurhþurleþ and þurhþreawþ, ealswa þa ufe wæte of
þan heafod fylþ uppan þa teþ and hy þane þurhþreawþ and deþ,
þæt hy rotigeþ and toþinddaþ, þat þa teþ þoligean ne mæge
ne hæte ne ceald and swyþest þa grindingeþ, þe alc mid feower
wyrtrume/ gefæstned byð; and þane hy hero wurtruma forleataþ, þanne
sweratiged hy and fealled.
 33.21.10. Þanne ys se læcecræft þarto: Nim sumne dæl
of heortes hyde and anne niwne croccan and do wæter on and seoþ swa
swyþe, þæt hit þriwa wylle, swa swyðe swa wæterflæsc.
 33.21.13. Nim þanne þat wæter, and habbe on hys muþe, swa
wearm swa he forbere mæge, fort hyt acoled beon, and þanne hyt si col,
wyrpe hyt ut of hys muþe and nime eft wearmre and do yt eft col ut, and byð
sona bet.
 34.21.17. <foreign>Item ad idem</foreign> Eftsona nim piper and alewen and sealt and
leaces sæd and hunig and meng eal togadere.
 34.21.19. Nim þanne se sealfe and gnid þa teþ mid, and þa
sealfe aflymþ fram þa toþa eall þæt yfel.
 35.21.22. <foreign>Item ad idem</foreign> Eftsona nim hwitne stor and laurberigie
and ecede, meng heal togadere, nym þanne ane panne and wlece hyt eall
togadere, þæt hyt wlæc beo, and habbe on hys muþe swa wlac.
 36.21.26. <foreign>Ad yfam</foreign> Þes lacecræft deah wyð þone huf: Nim
piper and cumyn and rudan þreora scyllinga gewyht, and do þarto anne
sticcan fulne huniges.
 36.21.29. Nimm þanne ane clæne panne and seod þa scealfe,
þæt heo wel wealle. and styre hy swyþe, gemang þan þe heo welle; nim
an/ clæne fæt and do hy on; and syle hym etan þanne twegen sticcan
fulle a æfen, twegen a morgen, and byþ sona hæl.
 37.23.1. <foreign>Pro inflatione gutturis</foreign> For mannes þrote, þe byð
toswolle; Þes lacecræft deaþ, gif þæs mannes þrota toswollen
byð and þa ceola, þæt Greccas brahmas hataþ.
 37.23.4. Þis ys þe læcecræft: Sule hym supan gebræddan
hrere ægeran and hunig to and do hym bryð of meolce gemaced, and syle hym
ceruillan etan and fæt flæsc, þæt beo wel gesoden, etan, and he byd
sona hal.
 38.23.8. <foreign>Ad strictum pectus</foreign> Þes lacecraft sceal þan manne,
þe nerwnysse byð æt þare heortan and æt ðare þrotu, þæt he
uneþe specan mægan.
 38.23.10. Þæt scealt þu hym þus don: Nim leac and cnuca
hit and wring þat wos of, syle hym supan, and hym byð sona bet.
 39.23.13. <foreign>Item ad idem</foreign> Eft nim beana and ele and seoð þa
beana on eala and syle hym etan, and hy doþ þa nearwnysse aweg.
 40.23.16. <foreign>Ad vocem perditam recuperandam</foreign> Þisne læcecraft man
sceal don þan manne, þe hura stemna offylþ, ðæt Greccas nemneþ
catulemsis.
 40.23.18. Þus þu hine scealt lacnian: Do hym
forhæfædnysse on mete and læt hine beo on stille stowe; nim þanne
godre butere twegen sticcan fulle and anne sticcan fulne huniges and wyll
togadere and læt hine swelgan þa sealfe leohtlice; and sile hym þanne
leohtne/ mete, and drinca win, and hym cymþ bote.
 41.23.24. <foreign>Ad inflationem gutturis</foreign> Wid mannes ceola, þe byð
sær; Þisne læcecræft man sceal don manne, þe byd þe ceola sar,
þæt Greccas hæteþ gargarisis: Nim niwe beane and puna, nim þanne
eced oþþer win and seoð se beanna and nim ele and meng þarto, oþþer
spic, gif man ele nabbe, and do þarto; wille on ana panna.
 41.25.3. Nim þanne wylle and dype on þare scealfe and bind þa
wulle to þare ceolan.
 42.25.5. <foreign>Ad colli infirmitatem</foreign> Wyð hneccan sar; Þes
læcedon/ is god manne, þe hyra hnecca sær byd and eal se swyra
sargiað swa swiðe, þæt he þane muþ uneaþe to don mæg;
þæt sar Greccas nemneþ spasmus, þæt ys on ure leodene hneccasar.
 42.25.10. Þis ys se læcedom þarto: Nim ane handfulle mintan
and cnuca hy and nim þanne anne sester fulne wines and ane pundes gewyht
eles; meng þane eall togadere and seoð hit swa swyðe, þæt þæs
wines and þæs eles ne sy na mære, þane ær wæs þæs eles,
þa hit drige wæs: wring þanne þurh claþ and wurp aweg þa mintan
and nim wulle and wyrc twegen cliðan of þare wulle.
 42.25.16. Duppe þanne ðonne cliþan on þare sealfe and lege
to þan hneccan, þanne eftsona þane oþþerne and do þanne oþþerne
aweg; do þus fiftine syþun; nim þanne oþþre wulle and wyrm to
heorþe, þæt heo beo swyþe wearm, and bynd to þan hneccan; þanne
byn twan tide do þa wylle aweg and nim þa ylcan clyþan, þe þar ær
wæran: do þarto on þa ylcan wisan, þe þu ær dydest.
 43.25.23. Wið þan yfelan on mannes swure; Þisne
læcecræft man sceal don mannum, þe hyra swyran mid þan sinum fortogen
beoþ, þæt he hys næn geweald nah, þæt Greccas hætað
tetanicus.
 43.25.26. Þys adle ys þreora cynna: Þæt an cynn Greccas
hætað tetanicas, þat syndan þa menn, þa rihte gað wið
uppaþenedan swyran and ne magan abugan fora untrumnesse.
 43.25.29. Anð þa oþer adle sit þus on þan swuran,
þæt sa syna teoð fram þan cynne to þan breostan, þæt he þane
muþ atyne ne mæg fore syna getoge; and þæge adle Greccas nemneð
brostenus.
 43.25.32. And þe þrydde adle sitt þus on þa swyran,
þæt sa syna teoþ fram þan cynnbane to þan sculdre and þane muþ
awoh breddad.
 43.27.2. Do hym ærest þanne þisne læcecræft: Wyrce
hym arest hnesce bedd and maca wearm fyr; þanne sceal hym man læten blod
on þan earme on þan middemyste ædra.
 43.27.5. And gif þan gehæled ne byd, þanne teo hym man blod
ut betweoxan þan sculdran mid horne: nim þanne eald wyn and ealde rusel;
nim þanne ane panne and seoð þane rusel and þat wyn swa swyþe, fort
se rusel habbe bedruncan þat wyn; nim þanne wulle and tæs hy and maca
hy swylce anne clyþa and lege þa scealfe on uppan and bynd þanne to
þan sare myd ane clæþe.
 44.27.12. <foreign>Ad idem</foreign> Eftsona nym buteran and ele and meng
togædere; nim þanne winberian coddes and galpania and anan and cnuca eall
togadere and wyl in ðare buteran and on þan ele and do to þan sare,
ealswa hyt beforan seið; do hym þanne hnesce mettas and godne drincan,
healswa hit beforen seið, swylce wile, swa hym he beþurfe.
 45.27.19. <foreign>Ad pormones, id est ad infirmitatem manuum</foreign> Þes
læcecræft is god wyð sare handum and þara fingra sare, þæt
Greccas hataþ pormones, and on leden perniciam man hyt hæt: Nim hwitne
stor and seolferun syndrun and swefel and meng togadere, nim þanne ele and
meng þarto; wurm þanna sa handa and smyra þarmid: bewynd þanne þa
handan mid linnen claþe.
 46.27.26. <foreign>Item ad infirmitatem mannum</foreign> Wyð sare handa; Wyð
þa handa, þe þæt fell of gað; Þis hys to þan handan, þæt
þat fel of gæþ and þæt flæsc tospringad: Nym winberian, þe
beoþ acende æfter oþþre berigian, and cnuca ahy swyþe smale and do
hy on buteran swyþe and smure þæt sar gelomelice mid; bærne þanne
streuw and nime þa axan and strewe þaruppe.
 47.29.1. <foreign>Ad idem</foreign> Eft nim dracentan wyrtrume and puna hy smale and
wyll hy on hunige and lege þanne uppan hændan.
 48.29.4. <foreign>Ad infirmitatem mannum</foreign> To handum; Þis lacecræft
sceal to þan handan, þe þæt fell of pyleþ: Nim betan ane handfulle
and lactucan ane handfulle and coliandrone ane handfulle and cnuca eall
togadere; nim þanne cruman and do on wæter and þa wyrt mid and wurme
þanne wel þa wurtan on þan wæter and þa cruman mid; wyrc þanne
clyþan þarof and bind uppan þa handan ane niht and do þus þa lange,
þe hit beþurfe.
 49.29.13. <foreign>Item ad vnguem scabiosam</foreign> Þis sceal to scurfedan
næglum: Nim plumsewes anes scyllinges gewyht and swegles æpples twegean
scyllenges gewyht and cnuca hy togadere; smyre þa næglas mid and læt hy
beon swa gesmyrede.
 50.29.18. <foreign>Ad eos, qui non habent appetitum ad cibum</foreign> Þis hys god
ta þan mann, þe hura metes ne lyst, þæt Greccas hataþ blaffesis, and
Ypocras seggeþ, þæt seo untrunyss cymþ of þrim þingum, oþþer
of cyle, oþþer of miclum hæte and drince, oþþer of lytte þte and
drince, oþþer of miclum wernesse.
 50.29.23. Gif hyt cumeþ of þan cyle, þanne scealt þu hym
helpan mid baþe; gif hyt cymet of mycele drence, þanne scel he habba
forhæfdnysse; gif hyt cymeþ of mycle swynce oþþer of earfodnysse,
þanne scealt þu hym don eced wyd hunige gemenged oþþer drinccan ecede
wyd leac gemenged.
 50.31.1. Gif þa untrumnysse cumþ of þan cyle, þanne nim
þu beferes herþan and barne to duste and grind piper and meng piper and
þæt dust togadere and nim sticcan fulne þas gemengede dustes and do in
ane cuppefulle wynes and wlece þanne þæt win mid þan duste and sile
hym drinca.
 50.31.6. Oþþer nim peretrum wyð mede gemenged, swa micel swa
gemenged wæs þæs oþþeres, and sile hym drince.
 51.31.9. <foreign>Ad strictum pectus, siue ad asmaticos</foreign> Þisne læcedon
do þan manne, þa hym beoð on hyra brosten nearuwe, þat Greccas
hæteð asmaticos, þæt ys nearunyss; and uneaþe mæg þane
fnæst to do and utabringan and hæfd hæte breost and byd innen mid
micle nearnysse; and hwilan he blod hræcþ and hwylum mid blode gemenged,
and hwile he riþaþ, swylce he on dueorge sy; and micel spatel on ceola
wyxeþ and syhþ adun on þara lungane.
 51.31.16. And þus byð þat yfel acenned: Ærest þur mycele
æteþ and drincas þæt yfel hym on innan wyxt and rixað swa swyþe,
þæt hym næþer ne meteþ ne ealaþ ne lyst.
 51.31.19. Þus þu scealt hine halan: Do hyne into þan huse,
þe beo næþer ne to hæt ne to ceald, and læt hym læce blod on
þan wynstran earme, gef he þare ylde hafeþ; gif þu þanne on þan
earme ne mæge, þanne sceal þu hym læten blod mid cyrfetum betwex
þan scoldrum on þa ylcan wysa, þe mann mid horne deð.
 51.31.24. Gyf wyntra sy, þanne scealt þu niman pollegian and
seoð hy on watere, nim þanne þa wyrta and wyrce togadere swa micel swa
celrus; þacc yt þanne gelomelice mid þan wermum wætere betwex þan
sculdrun/ oþþer mid harehunan, gif þu dueorgeduostle næbbe.
 51.31.29. And gif þur þis hæl ne beon, nim uentuosam and
lege under þa earmes and anbutan þane mægen and nim þane fele cyne
wyrta and wyrc to sealfe and smeri abotan þan mæge mid sare selfe; nim
þane hnesce wulle and dupe on ele, þe beo of cypressan, and smyre anne
clæþ mid þan ele and wrið þane clæþ abutan þan mægan and
smyre abutan þane swyran mid þan ele and abutan þa hrigbræde
geloemelice/.
 51.33.3. Wyrc þanne clydan of eorþan, þa mann nemneþ nitro,
þa byþ fundan on Ytalia, and do þar piper to and lege to þan sare, fort
þe man wearmie; nym þanne narð and pintreowes sæp and panic and wyrc
þær drenc and syle hym drince.
 51.33.7. Nim þanne eft cicenamete ane handfulle and þry
æpple of celidonia; nim þanne ane healfne sester wynes and seoþ hi, fort
hy beon wel gesodene; syle hym þanne drincan þry dæges, ælce dæg
ane cuppan fulne.
 52.33.11. <foreign>Item ad pectus</foreign> Þes læcedom sceal to þan mann,
þe byð yfele on þan breostam.
 52.33.13. Þur þa breost fela freccenysse synden, þe on þe
manne becumeþ.
 52.33.14. And soþ hys, þæt ælc wæte cymd ærest ut
of þan magan, and þur þane wæten þa breost beoþ geheafugede and
þa heorte ge sydu byð gefullede mid yfele blode; and æfter þan ealle
þa ædran slapad and þa sina fortogiað and eal se lichama byþ faþ
and þa eaxle særgeaþ and sa sculdraþ teoþ togadere, and hyt pricaþ
innan þan sculdru and on þan hrigge swilce þar þornas on sy, and hys
andwlita byð eall awend.
 52.33.21. Þanne þu þas tacnunge seo on þan manna, þanne
scealt þu hym blod lætan; and gif þu ne dest, hit cym hym to mucele and
stranga adle, forþan þa æddra and þa lime beoþ gefullede myd
mucellere fulnesse.
 52.33.24. Forþan we byddaþ æræst, þæt mann hym
wyrce/ speaudrenc, forþan eal þæt yfel, þe byð on þare heorta and
on þan breoste, eall yt sceal þanne ut and beo þa heorta and þa breost
and þæt heafod swa wel geclansæd.
 52.33.28. And gif he þanne þa spatl swyþe utspæte, þanne
hys þat þe hyfela wæte, þe on þan heafode rixaþ; and eall se
lichama geswæred byþ and gehefeguþ, eal swylc he of mycele swynce come,
and ealle he byþ geswenced and, bute he þe hraþar gehæled beo, hyt cum
hym to mycele yfele.
 52.35.1. Þus man hine sceal læcnie: He hine forhabban wyð
feala cunna metas and drencas and wyð gebræd flæsc and wið ælces
orffes flæsc, þe cudu ceowe, and drince leoht wyn, þæt hym ne
þyrste.
 52.35.4. Ac ceowe hwytes cuduwys sæd and fiffingran ælce
dæg, ær he etan; and wite þu gewyslice, gif he mid earfodnysse hwest
and yt uthræcþ, þanne hys þæt clænsunga þara breosta.
 52.35.7. Þanne sceal he etan drigne hlaf and cyse, and ne cume he
on nane cyle, þe hwile þe he seoc beo, ac beo on wermum huse, and hæte
hym man bæþ swa hraþa, swa hys wisa godige.
 52.35.10. Nim þanne earixena wyrtruman and glædene more and
swearte mintan and mucgwurt and drige to duste and do þær æcern to,
oþþer hwætena flysma; mengc togædera, meng þar þanne hunig to and
wynberigea/ coddes and pices sum dæl and hwyttre gosu smere; seoð þanne
eall togadera on anu niwe croccan; nim þanne wulle, þe ne com næfre
awaxen, wyrc cliþan þærof, lege þæruppa þa sealfe wel þicce.
 52.35.17. Wyrð þanne to þan breostan, swa hæt swa he
hattest forberan mæge; þanne þeo beo acoled, lege oþerne wearme
þarto, and do þus ðe hwyle hym þearf sy; wyrce hym drenc gode, þe
ægþer clænsige ge þa breost ge þane innoþ; and bace hym man
þanne wearmen hlaf be heorþe, and ete þane manige dæges þane hlaf
þe wyrm.
 52.35.22. Nim eft cicenemete and wermod and lauberigan and do hwyt
cudu/ oþer gerusodne ele to and gnid eall togadere mid ele mid eall; wyrme
þane þa breost to heorþan and smyre hy þanne mid þare scealfe.
 53.35.27. <foreign>Ad idem</foreign> Eft nim cicenemete and seoþ on wine; do
þanne ele to, þe beo of frencissen hnutu, and drince þæt.
 54.35.30. Wyð þan scearpan bane, þe betweox þan breostan
byþ; Þus man sceal wyrcean þane cliþan to þan scearpan bane, þe
betweox þan breostum byð, gif hyt sar sig: Nim ealdne swynes risel twegea
punda gewiht and wexas syx scyllinga gewyht and eles swa mycel and þæt
sæpp of cypresso swa micel and fearres smere fif scillinga wyht and panecis
fif scillinga gewyht and ysopa feorwer scillinga wyht and galpanan feorfer
scellinga/ wyht and beferes herþan feorfer scillingaþ wiht and hwitere gose
smere anes sceallinges wyht and euforbeo swa micel, and pyne æl togadere and
do in ane boxs, and nime syþþan swa oft swa he beþurfe.
 55.37.10. <foreign>Ad idem</foreign> Eftsona to þan ylcan: Nim niwe butera twegen
dæles and þane þriddan dæl nifes huniges and ane gode cuppan fulle
wines and hæt þat wyn on ane clæne panne, and þanne hyt wel hæt
byð, do þæt hunig and þa butera þærto and syle hym þanne drinca
fæstende ane cuppan fulle.
 56.37.16. <foreign>Ad vmbilicum</foreign> Þisne læcedon man sceal do þan
manne, se his nafulsceaft intyhþ.
 56.37.18. Nim eormeleaf and seoþ and wyrð þanne swa hæt
uppan þane nafelon.
 57.37.20. <foreign>Ad idem</foreign> Eftsona to þan ylcan: Nim hwit cudu and
weremod and cicenamete and wyll eall togadere; nim þanne þa wyrta and
streuwa uppa ane clæþe and bynd swa hate uppa þane nafelan.
 58.35.24. Wið heortan and sidane sore <foreign>Ad morbum cordis et
lateris</foreign> Wyð heortan ge sydu unhæle; Þisne læcedom mann sceal do
þan mann, þeo beo on heora heortan ge sidu unhale.
 58.37.28. Þus þu scealt þat yfel ongyta on þan manne: Hym
byd hynnene eall swylce he si eall tobrocen, and he hwest swyþe hefelice and
micelne hefe gefret æt hys heortan, and þat he uthræcþ, byþ swyþe
þicce and hæfet hwyt hyw.
 58.39.1. Þan scealt þu hine þus læcnigean: Nim grene helda
and cnuca hy swyþe smale and nim ane æg and þa wrut and swyng togadere;
nim þanne swynes smere and ana clæna panne, wylle þanne þa wurt mid
þan æge on þan swunes smere innan þare panne, fort hyt genoh beo, and
sile him fæstenda eta; and æfter þan he sceal fæsten seofan tide,
ær he ænigne oþerne mete etan.
 58.39.7. And gif nabbe grene helda, nime þat dust and mæcige
mid þan æge and bruce þysses læcecræft, fort he byð hæl.
 59.39.10. <foreign>Ad eos, qui nimis saliuam conspuunt</foreign> Þis sceal þan
manna to læcecræfte, þe swyþe hyra spatl utspiwaþ, and hy habbaþ
swyþe/ heue magan.
 59.39.12. Þanne ys god, þæt mann foresceawie, hwanne seo
seocnysse sig, forþan þeos ædle ne eglad ælce manne gelice.
 59.39.14. Sume men hyt eagles hof þas heafedes wæten, and
sume men hyt eagles, þanne hi fæstende beoþ, and hy swyþust hyre spatl
utspiwaþ, of hy fulle beoþ, and næfre hy ne swycaþ, ac þanne hi
hungrie beoþ.
 59.39.18. Þu miht þa adle gecnawa, forþan of þara hæten
byþ þæt spatl tolysed, and þa micele spatl of þara mycele hæte,
ealswa þæt treow, þæt man on heorþe leges; for þare mycele
hæten, þe þæt treow barned beoþ, þare wylþ ut of þan ende
water.
 59.39.22. Þus þu hyne scealt læcgnie: Nim gingyfran twelf
penega wyht and piperes feower and twentiga penega gewhyt and hunige heahta and
feorwertig penega gewyht; meng þanne eal þas togadere and sille hym
fæstende etan þarof twege sticca fulle oþþer þru.
 60.39.27. <foreign>Ad acidiua</foreign> Wyþ þæt hæte wæter, þe scyt
upp of þan breosten; <foreign>Ad acidiua</foreign> þæt hys þæt hæte wæter,
þe scet upp of þan breostan and hwylan of þa mæge.
 60.39.30. Þanne sceal he drinca fif handfulle scealtes
wæteres.
 60.41.1. And nim eftsona wermodes sæd and seoþ hyt on watere
and menge þærto wyn and drince hyt þanne.
 60.41.3. Eallswa nim þro pipercorn oþþer fif and hete hyt.
 60.41.4. Eft nim bettonica anes scyllingas gewyht and seoþ on
wætere and sile him drinca fæstinda.
 60.41.5. Nim eft rudan and cnuca and lege hy þanne on eced and
sile hym fæstende drinca.
 60.41.7. Eftsona nim lufestices sæd ane handfulle and ete hyt.
 61.41.8. <foreign>Potus prouocans vomitum</foreign> Þes lacecræft sceal þan
mann, þæt spiwan wyllan.
 61.41.9. Wyte þu gewyslice, þæt se speaudrenc deaþ hym
mycel god and fultum ge on þa breostan and on heort ge sida and on þara
lungane and on þare milta and on þan innoþ and on þan mæga ge on
ealle þa yfele wæta, þe wyþinna þe mægen beoþ and abeotan þa
heortan.
 61.41.14. Eall þe drenc afyrsaþ and aclænsaþ þa hylc
þing, swa þar weaxan, þe byð to yfele in þan mann; þur þane drenc
he sceal beon gelyþegod and alysed.
 61.41.17. Þe spæudrenc ys god ær mete and betra æfter
mete, forþan þe ealde læces hyt þus wyrtan, þat seo fastnysse
þæs yfeles wætan on þan heafede and þæt oferflawende yfel on
þan breostan byð astired æfter þan mete, and se yfela wæta on þan
gellan byð eac astired; þanne þur þane dreng he byd afeormud and ne
geþafaþ, þæt þær ænig yfel wæta beo gesamnad innan þan
mægen.
 61.41.23. Þus þu scealt þane spæawdrenc wyrcean: Nim smale
napes and lege hy on eced and do þar hunig to and læt hy licgean ane niht
þæron ofgotene; ete þanne a morgen, fort he full sy, drince þanne
after wearm wæter.
 61.41.27. Nim þanne an feðere and dyppe on ele and stynge on
hys muþe, oþþer his fingers do on hys muþ, þæt he þane
spæudrenc astyrie.
 61.41.29. And eftsona: Nim cuppan fulle wæteres and sealtes and
meng swyþe togadere, of þæt sealt moltan sy; do hyt þanne on ane
croccan an nyht, nim hyt a morgen and dreahne hit þurh linnen clæþ and
syle him drinca.
 61.41.32. Þanne se drenc hyne styrge, þanne sile him drince
gelomlice wearm wæter, þæt he þa bet spiwe.
 62.43.1. <foreign>Item: Potus leuior ad vomitum</foreign> And eft, gyf þu wylle,
sile hym leohtran dreng.
 62.43.2. Nim þanne wearm wæter and syle hym drincan, duppe
þanne a feþer on ele and do on hys muþ, oþþer hys fingres, and he
spiþ sona.
 62.43.5. Eftsona nim endlufun leaf of bulgagine, ofgeot hy ane
niht mid wyne, þanne on morgen nim þa leaf and cnuca hy on treowenum
fæte and ofgeot hy mid þan ylcan wyne, þe hy ær ofgotene wæran and
sile hym drincan.
 62.43.8. Nim eft eallan wyrte wos swa wearm twegea dæles and
huniges þan þriddan dæl and meng togadere and sile hym drincan
fastende.
 62.43.11. And nim eftsana grene cyrfætan an handfulle and do hy
on wyn and do þarto hunige and do hy on ealu and sile drinca.
 62.43.13. And eftsona nim curfettan wyrtruman and cnuca hy and
wring þærof anes ægessculle fulle þæs woses and eles æne
ægessculle fulle and ellan wyrte wurtrumen nim þanne and cnuca hy and
wring þærof ane sculla fulle and twegra ægersculle fulle wynes, and men
eall togadere and sile hym drincan on stufbaþe.
 63.43.19. <foreign>Contra nimium vomitum</foreign> Þisne lacecræft mann sceal
don manne, þæt swyþe spywaþ, gif wullaþ, þat hit astonden,
þæt Greccas hateþ apoxerrisis; þæt sinden þa menn, þa after
þan þe hy hure mete habbaþ geþiged, þæt hine sceollan aspywan, and
hwylan ær hy etan, hy spiwaþ, and þe mæga sargað, and þe innoþ
toswylþ, and he byþ on ælce lime gwergi, and singanlice hym þurst, and
se ansine and þa fet beoþ toswollen, and his anwlita byþ blac, and his
migga byþ hwit, and he sceal gelomelice migan.
 63.43.27. Þus þu scealt hine hrædlice læcnige: Gif þa
ylda habbe, læt hym blod of bam þa foten byneoþan ancleowe; swa si
þæt blod forlæte, þæt eallunga se seocca ne getorige, and þa
þing, þe þane magen healdeþ, þæt hy næfre forþan forwyrþan,
and þeo oþru blodlæse ys, þe þu þane seoccan læcnige scealt,
þæt ys, þæt þu hym scealt lætan blod under þare tuncgan,
þæt þeo blodlæse þane mann alihte: and æfter þæt seo
blodlæse si gefylled, þu hine scealt scearpigean.
 63.43.35. Nim þann sealt and gnid þa wunda mid; nim þanne
cicenamete and wyllecærsen and eorme leafes sæd and seoþ hy on watere;
hwonlice meng þarto ele and hunige and wyrc þanne clyþan þerof and lege
þarto þru dæges and þre niht.
 63.45.4. Eftsona nim gladenan and hlutter pic and meng togadere and
do to ele and wex and beferes herþþan and galpanan and panic and hwyt cudu;
cnuca þanne eall þas togadere and magce togadere, meng þarto þanne
ecede and wyrce clyþan of þissum and lege þarto.
 63.45.8. Eftsona nim alewen and myrra and hwit cudu and ægra
hwit, meng eall togadere; nim sona acuma and wylle þaron and legc aforen
angen/ þane mæge; and after þyssum nim weremod and dyle, cnuca
togadere.
 63.45.12. Nim þanne ele, seoð þa wyrta, wyrma þanne þa
fet and þa handa, wyrce þanne clyþan of þisse wyrta and bynd swyþe to
þan handan and to þan fotum and myd swyþe drigeon handum straca geornlice
þane innoþ and æfter þissum unbynd þa fet and þa handa and smyre
hy lange hwile mid þare sealfe and forhabban hyne wyð micele gangas and nim
getemsud melu and bac hym anne cicel of and nim cumin and merces sæd and
cnede to þan hlafe and syle hym etan hnesce ægere mid þan hlafe and
hetan pinhnutena cyrnles and amigdalas and oþera hnutena cyrnlu and wyrce
hym blacne briuþ and forhabbe hyne wyð ælc þweal, and gif he after
spiwe/, sile him drincan hlutur ecede, ær he eta and after hys mete.
 63.45.24. Wyð þan ylcan: Nym betonican swa grene and gnid hy on
wætera and do þonn sum dæl huniges to and sile drincan fæstende ane
cuppan fulle.
 63.45.26. Nim eft bettonican þreora scyllange gewyht and seoð
hy on hunige sweþe and stire hy gelomlice; wyrc þann swa greate clympran
feowur swa litle æceran and sile hym þann fæstende etan on wearmum
wæteran feowur dages, ælc dæg ane clyne.
 63.45.30. Eft nim saluian ane handfulle and cnuca hy swyþe smale
and nim twelf pipercorn and grind hy smæle and nim þann aegru and swing
heo/ togædere mid þam wyrtum and mid þan pipore; nim þane ane clæne
panne and hyrste hy mid ele and þann hy beon cole, ete hy þann
fæstinde.
 63.47.3. Nim eft dyles sædes twelf penega gewiht and piperes
ælswa fela and cimenes swa fela and gnid hit to duste; nim þann mintan and
seoð hi on wætera and do þærto gehwæde wyn, drinca, þane he
wylle to hys bedde.
 63.47.7. Eftsona, gif se man spiwan, and he ne mage etan: Syle him
drincan elenam wyrtrumann oþþer ualerianam leaf oþþer myllefolyam wyð
wyne gemengged.
 63.47.9. Eftsona, gif man sy gewunulic, þæt hyne þyrete:
Nym lubestican nyþewearde and gnid on wine and on watera and sile hym
drincan.
 63.47.12. Eftsona nim elenam and spelter and seoþ on wine and
sile hym drincan.
 63.47.13. Þis ys seo selesta drenc wyð þæt broc.
 63.47.14. And wyð þan ylcan: Genym hwit cude and alewan and
mirra and gingiferan and cymen and grind hy eal togadere and do hunig to, swa
fela swa þærf sy.
 63.47.16. Nim þann linnenne clæð and lege þa sealfe uppan,
bynð/ þann ofer þane mægen.
 63.47.18. Þann clansaþ þa scealfe þane innoþ and þa
werinysse aweg gedeð and þann magan gewyrmþ.
 63.47.19. Wyþ þan ylcan: Nim swefles ehta penega gewyhta and
cnuca hine smale; nim þann an hrere bræd æg and do hyt on innan and
sile hym etan.
 63.47.22. Eftsona, gif þu wylt þe werinyssa aweg don of þan
mann, þann þat yfel hyne geþreadne hæfð, of ðe þurft aweg adon:
Nim hwyt cudu and gyngyfere and recels and lauwinberigean and cost, ælces
þissa emfela; nim þann of oþþrum pyhmentum ane sticcan fulne and gnid
hy eal togadere; nim þann wateres twegen dales and wines þann þriddan
dal, meng þann eall togadere and syle him drincan.
 64.47.29. <foreign>Ad emoptoycos, latine dicitur reiectatio: Ad emoptoycos</foreign>
þæt Greccas hateð amatostax, þæt ys on ledene genemned reiectatio,
and on englisc ys haten blodrine.
 64.49.1. Þus him egleþ se blodrine: Hwilum þurh þa nosa hym
yrnþ þæt blod, hwilum þane on arsganga sitt, hyt hym fram yrnaþ.
 64.49.3. Ac þa ealde læces sædan, þæt þeos þrowung
ys geset of feofer þingum, þæt ys of þan breoste and of þan magan
and of ædran and of þan þearman.
 64.49.5. Galwenus se læce hyt of hys snotornysse þus wrat: Gif
hyt on þan breoste byð oþþer on þan magan, þanne þurh þann
spiþan þu hyt miht gecnawen; gif hyt byþ on þan ædran oþþer of
þare bladre, þu miht þurh þane miggan hyt gecnawan.
 65.49.10. <foreign>Si dolor et infirmitas sit in visceribus</foreign> Gif hit byð
of þan þerman, þanne myht þu þurh þane arsgang hyt gecnawan.
 65.49.12. Hit byþ ongyton on sume manne, þæt þæt blod
hym ut of þan heafode utwylþ, and on suma hwilum, þæt hyt utsprinþ
þur þa twa litlan þurlu, þa innan þara ceolan beoþ, forþan þa
ædran beoþ tobrocone, þa inna þa þurlu beoþ.
 65.49.16. And hwilun of þare ceolan þæt blod utwylþ,
hwilum of goman, hwylum of þan scearpan banum, þe bytweox þan breostan
byþ, and hwylum of þare lungone, hwylum of þan magen, hwylum of þan
innoþe, hwilum of þan lendune.
 65.49.20. Þis ys þæt gescead þara lacnunge: Gif þat blod
oþ þan heafode wyll, þus þu scealt hyt agytan: He hwest hefelice, and
sindrig blod he utracþ.
 65.49.22. Þane, gif þa adra byþ tobrocen innan þan þurlu,
of/ þan uue dropaþ uppan þa tunga, and of þara tungan hyt ingehwyrfþ
and he agynþ to brecanne, þane to spiwanne.
 65.49.25. Þann gif hyt cumþ of þare þrotan, þus þu hyt
scealt agitan: Þann he hwest, þann smyit hys tunge, and he uthræþ
wurmsig blod, and þeo þrutu byþ mid sare gemenged, swa swiþe, þæt
he hyt utan gefret.
 65.49.28. Gif hyt of þan goman byþ butan blode, and swiðe
uthreæcþ, þann todo þu hys muþ, and hawa, hwæþer hys ceaflas
sin toswollene, and he eaþelic nan þing forswoligon ne mæg.
 65.49.31. Þann, gif hyt of þan scearpe bane byþ, þæt he
sarlice hwest, and blod utspiuwþ and micel blod astyreþ and gif gæd, hys
breost beoð gesargude, þann wite þu gewyslice, þæt þa adran synd
tobrocene, þe on þa þurlun synd gesette.
 65.51.4. Þann, gif þat blod of þa lungune cymþ, þæt
agyt þu hyt þus, gif þat blod beo swyþe read and clane ut to spiwanne,
and he mid hwostan hyt uthræcþ butun alcum sare.
 65.51.7. Gif þat blod of þan innoþe flowe, þæt wyte
þu, þæt sindon wunda on þan þearmum, and þann he to arsganga
gæþ, þanne þæt hym fram gæþ, byþ swyþe wyþ blode
gemenged.
 65.51.10. And þann, gif hyt byþ of renys, oþþer þan
lendene, þane cumþ þæt blod of þara blæddran; and þæt he
myhþ, byþ sweart oþþer hwyt oþþer read, forþan of yfelre adle
becymþ þis þing on þan mann.
 65.51.13. Þus þu hyne scealt lacnige: Do hyne on wearme huse
and on beorht and bedde hys bed myd morsecge oppan þara eorþa.
 65.51.15. And he hyne sceal forhabban wyþ fela þingas: þis ys
ærest wyþ micele spæce; and wyþ yrsunga and wyþ hamed þing and
fram alce furwerfetum flæsce and fram smyce and fram alce ungeþilde,
forþan þa addran berstað hwyla for þan miceles blodes þinge, þe on
þan/ lichama and on addra byþ.
 66.51.21. <foreign>Ipocras dicit quod quidam plures venas quam alii
habeant</foreign> Ipocras se læce atwuwde, þæt on sumum lichama beoþ ma addra,
þane on sume, and þe lichama byþ wearmra, þann se þe smalran addran
and þa swa feawa ann beoþ.
 66.51.26. Þane þe lichama and þa addran beoþ þæs
yfelan blodes fulle, þann scealt þu hym læten blod on þan earme, gif
he þara hulde habban; and wyrc hym siþþan twegen firesce clyþan and
bind oþerne betwex þa sculdru, oþerne betweox þa breoste and syle hym
ealra ærest etan gebrædne swam.
 66.51.30. And gif þæt blod utwealle oþan heafode, þann
cnuca þu swam and nim wæter and hunig and meng togadere and sile hym
drincan.
 66.51.32. Nym þann ecede and hunig and meng togadere.
 66.53.1. Nim þane an feþere and dyppe þaron and smyra þann
þa stowe mid.
 66.53.2. Loca, hwær þæt blod utwealle, gif þu þa stowe
geracen mægen.
 66.53.3. Gif þat blod of þara ceolan utwealle, nym cole,
spongiam/ and swam and sealt and cnuca eall togadere and bynd þann þane
clyþan uppa þa þrotan and sile hym ærest drincan finul on hluttrun
wine and sile hym etan nywe beoblæd; and hym byd sona bet.
 66.53.8. And gif þat blod on þara lungane si, þane nim
wegbrædan and cnuca hig and wring þarof þæt wos and drinc.
 66.53.10. Gif hyt byþ of þan scearpan bane, þa betwex þa
breosta/ byþ, þann nym þu cealde swam and scealt and cnuca togadere; nym
þane spongyam and lege þa scealfe on uppan and bynd to þan breostan;
cnuca þann swam and do hine on watere and drinca hyne butan sealt, and gif he
þare ylde habban, þann læt þu hym blod and bynd þa scealfe to þan
breostan þane.
 67.53.17. Gif þæt blod of þan innoþe cumþ. vii.


END_TEXT
START_TEXT

Alex
B22.1.
Alexander's Letter to Aristotle: Rypins 1924, 1-50.



 1. Her is seo gesegenis alexandres epistoles þæs miclan
kyninges & þæs mæran macedoniscan þone he wrat & sende to
aristotile his magistre be gesetenisse indie þære miclan þeode, & be
þære widgalnisse his siðfato & his fora, þe he geond middangeard
ferde.
 8. Cwæþ he þus sona ærest in fruman þæs epistoles.
 9. Simle ic beo gemindig, ge efne betweoh tweondan frecennisse ura
gefeohta, þu min se leofesta lareow & efne to minre meder &
geswystrum þu me eart se leofesta freond.
 13. Ond for þon þe ic þe wiste wel getydne in wisdome, þa
geþohte ic for þon to þe to writanne be þæm þeod londe indie,
& be heofenes gesetenissum & be þæm unarimdum cynnum nædrena,
& monna, & wildeora, to þon þæt hwæthwygo to þære
ongietenisse þissa minra þinga þin gelis & glengista geþeode.
 20. Þeah to þe seo gefylde gleawnis & snyttro næniges
fultumes abædeð sio lar þæs rihtes hwæþere ic wolde þæt
þu mine dæde ongeate, þa þu lufast & þa þing þe ungesewene
mid þe siond, þa ic in indie geseah þurh monigfeald gewin & þurh
micle frecennisse mid greca herige.
 26. Þa ic þe write & cyþe, & æghwylc þara is
wyrðe synderlice in gemyndum to habbanne æfter þære wisan þe ic hit
oferseah.
 29. Ne gelyfde ic æniges monnes gesegenum swa fela wundorlicra
þinga þæt hit swa beon mihte ær ic hit self minum eagum ne gesawe.
 32. Seo eorðe is to wundrienne hwæt heo ærest oþþe
godra þinga cenne, oððe eft þara yfelra, þe heo þæm sceawigendum
is æteowed.
 35. Hio is cennende þa fulcuþan & wecga oran, &
wunderlice wyhta, þa þing eall þæm monnum þe hit geseoð &
sceawigað wæron uneþe to gewitanne for þære missenlicnisse þara
hiowa.
 39. Ac þa ðing þe me nu in gemynd cumað ærest þa ic
þe write, þy læs on me mæge idel spellung oþþe scondlic leasung
beon gestæled.
 41. Hwæt þu eac sylfa const þa gecynd mines modes mec a
gewunelice healdon þæt gemerce soðes & rihtes.
 44. Ond ic sperlicor mid wordum sægde þonne hie mid dædum
gedon wærun.
 45. Nu ic hwæþre gehyhte & gelyfe þæt þu þas
þing ongete swa þu me ne talige owiht gelpan & secgan be þære
micelnisse ures gewinnes & compes.
 48. For ðon ic oft wiscte & wolde þæt hyra læs
wære swa gewinfulra.
 49. Ic ðæs þoncunge do greca herige & swyðost þæm
mægene þære iuguþe & þæm unforswyþdum urum weorode, for
þon on ieþum þingum hie me mid wæron & on þæm earfeðum no
from bugon.
 54. Ac hie on þære geþylde mid me a wunedon þæt ic
wæs nemned ealra kyninga kyning.
 56. Þara weorðmynta blissa þu min se leofa lareow.
 57. Ond ic nu þas þing write to þe gemænelice & to
olimphiade minre meder & minum geswustrum for þon incer lufu sceal beon
somod gemæne.
 60. And gif hit oþor bið, þonne æteawest þu læsson
þonne ic nu ær to þe gelyfde.
 62. On þæm ærrum gewritum þe ic þe sende, ic þe
cyþde & getacnode be þære asprungnisse sunnan & monan & be
tungla rynum & gesetenissum & be lyfte tacnungum.
 66. Þa ðing eall ne magon elcor beon buton micelre gemynde swa
geendebyrded, & fore stihtod.
 68. Ond nu þas niwan spel ic þe ealle in cartan awrite.
 69. Ðonne þu hie ræde, þonne wite þu þæt hie ealle
swylce wæron, Swa þam gemyndum gedafenode þines alexandres þe to
sendanne.
 72. On maius þæm monþe persea se kyning dariun æt gande
þære ea we hine oforcwomon, & oferswyðdon, & us þær in
onweald geslogon eal his londrice.
 75. Ond we þær settan & geendebyrdedon ure gerefan
þæm eastþeodum & monegum cynelicum weorðmyndum we wæron
gewelgode.
 78. On þæm ærron epistole ic þe þæt sægde, &
þy læs þæt eow seo sægen monifealdlicor bi þon þuhte to
writanne, ic þa wille swa lætan, & þa secgon þe nu ðær
gewurdon.
 82. On iulius monðe on þæm ytemestum dagum þæs monðes
we cwomon in indie lond in fasiacen þa stowe.
 84. Ond we þa mid wunderlicre hreðnisse porrum þone cyning
ofercwomon & oferswyðdon.
 86. Ond we ealle his þeode on onwald onfengon, & þæm
londe we wæron monegum cynelicum weolum geweorðode.
 89. Ac ic wolde þæt þu þa ðing ongeate þa ðe
weorðe sindon in gemyndum to habbanne.
 90. Ærest ic þe write be þære unarimedlican mengeo his
weoredes, þæs wæs buton unarimedlican feþum, sixtene þusend monna
& eahta hund eoredmanna ealle mid heregeatwum gegerede.
 95. And we þa þær genoman feower hund elpenda, & on
þam ufan stodon gewæpnode scyttan, & þa torras & þa scylfas on
him bæron þa elpendas þe ða byrnwigon onstodan.
 99. Æfter þon we ða cynelican burh porres mid urum wæpnum
in eodon.
 100. Ond his healle & þa cynelican geseto his sceawedon.
 101. Þær wæron gyldene columnan swiðe micle &
trumlice & fæste, ða wæron unmetlice greate heanisse upp, ðara
wæs þe we gerimdon be þæm gemete <foreign>cccc</foreign>.
 105. Þa wagas wæron eac gyldne mid gyldnum þelum anæglede
fingres þicce.
 107. Mid þy ic ða wolde geornlicor þa þing geseon &
furðor eode þa geseah ic gyldenne wingeard trumlicne & fæstlicne,
& þa twigo his hongodon geond þa columnan.
 111. Ða wundrode ic þæs swiðe.
 111. Wæron in þæm wingearde gyldenu leaf & his hon
& his wæstmas wæron cristallum & smaragdus, eac þæt gimcyn
mid þæm cristallum ingemong hongode.
 115. His brydburas & his heahcleofan ealle wæron
eorcnanstanum unionibus & carbunculis þæm gimcynnum swiðast
gefrætwode.
 118. Uton hie wæron elpend banum geworhte þa wæron
wunderlice hwite & fægere & cypressus styde & laurisce hie utan
wreþedon, & gyldne styþeo.
 122. Hie uton wreþedon & aþrawene ðær ingemong stodon,
& unarimedlicu goldhord þær wæron inne & ute &
monifealdlicu hie wæron & missenlicra cynna.
 125. And monig fatu gimmiscu & cristallisce drync fatu &
gyldne sestras ðær wæron forð borenne.
 128. Seldon we þær ænig seolfor fundon.
 129. Siðþan ic þa me hæfde þas þing eall be gewealdum,
þa wilnode ic indeum innan wearde to geseonne.
 131. Ða becwom ic on caspiam þæt lond mid ealle mine
herige.
 133. Þa wæs ðær seo wæstmberendeste eorþe ðæs
þeodlondes.
 134. And ic swiðe wundrade þa gesælignesse þære
eorðan & ic swiðe wundrade þa gesælignesse þære eorðan
& ic efne gefeonde in minum mode geornlicor ða lond sceawigean wolde.
 138. Þa sægdon us ða bigengean þæs londes þæt we
us warnigan scoldon wið þa missenlican cynd nædrena & hrifra
wildeora þy læs we on ða becwomon.
 142. Þæra mænego in ðissum dunum & denum & on
wudum, & on feldum eardigeað & in stanholum hie selfe digliað.
 144. Ac hwæþre ma ic wolde þæm frecnan wege &
siðfatum foeran ðonne þæm gehyldrum wegum, to ðon þæt ðone
fleondon porrum of þæm gefeohte þæt ic hine gemette ær he on þa
westenu middangeardes gefluge.
 149. Ic me ða mid genom <foreign>cc</foreign> ladþeowa & eac <foreign>l</foreign> þe ða
genran wegas cuðan þara siðfato.
 151. Ða ferde we in agustes monþe þurh þa weallendan sond,
& þurh þa wædlan stowe wætres & ælcere wætan.
 153. And ic mede gehet þæm us cuþlice gelæddon þurh
þa uncuðan land indie & mec wolde mid mine herige onsund gelædon in
patriacen þæt lond.
 157. And swiðast ic wilnade þæt hie me gelæddon to
þæm dioglum godwebwyrhtum, ða þonne wunderlice of sunnan treowcynne
& of his leafum & of his flyse, þæs treowes spunnon & swa eac
to godewebbe wæfon & worhtan.
 162. Ac hie þa londliode tiolodon ma ussa feonda willan to
gefremmanne þonne urne, for þon þe hie us gelæddon þurh þa lond
þe þa unarefnedlican cyn nædrena & hrifra wildeora in wæron.
 166. Ða ongeat ic selfa & geseah of dæle þæt me þa
earfeðu becwoman.
 168. For þon ic ær forlet & ne gymde þara nytlicra
geþeahta minra freonda & þara monna þe me þæt logon þæt ic
þæm wegum ferde.
 171. Ða bebead ic minum þegnum & hie het þæt hie hie
mid heora wæpnum gereden, & mid þy herige forð ferdon.
 173. And hie eac swylce þæt min weorod & þa mine
þegnas & eal min here goldes & eorcnanstana þæt hie gehergad,
& genumen hæfdon micel gemet mid him wægon & læddon.
 177. For þon hie wendon & ondredon gif hie hit behindon
forleton þæt hiora fynd hit þonne deagollice genomon & onweg
aleddon.
 180. Ond efne swiðe þa mine þegnas & eal min weorod
wæs gewelgod þæt hie uneðe ealle þa byrðene þæs goldes mid
him aberan & alædan meahton.
 183. Swelce eac heora wæpena noht lytel byrðen wæs for
þon eal heora wæpenu þæra minra þegna & ealles mines weoredes
& heriges ic hie mid gyldenum þelum bewyrcean.
 187. Ond eall min weorod wæs on þa gelicnesse tungles oððe
ligite for þære micelnisse þæs goldes.
 190. Hit scan & berhte, foran swa ymb me uton mid þrymme
& herebeacen & segnas beforan me læddon.
 192. Ond swa micel wundor & wæfersien wæs þæs mines
weoredes on fægernisse ofer ealle oþre þeodkyningas þe in middangearde
wæron.
 195. Ða sceawede ic seolfa & geseah mine gesælinesse &
min wuldor & þa fromnisse minre iuguðe & gesælignisse mines
lifes, þa wæs ic hwæthwugo in gefean in minum mode ahafen.
 200. Ac swa hit oft gesæleð on þæm selran þingum &
on þæm gesundrum, þæt seo wyrd & sio hiow hie oft oncyrreð
& on oþer hworfeð, þa gelomp us þæt we wurdon earfoðlice mid
þurste geswencte & gewæcte.
 205. Ðone þurst we þonne earfoðlice abæron &
aræfndon, þa wæs haten seferus min þegn funde þa wæter in anum
holan stane & þa mid ane helme hlod hit & me to brohte.
 209. And he sylfa þursti wæs se min þegn, & hwæþre
he swiðor mines feores & gesynto wilnade þonne his selfes.
 211. Þa he þa þæt wæter me to brohte swa ic ær
sægde þa het ic min weorod & ealle mine duguþe tosomne, & hit
þa beforan heora ealra onsyne niðer ageat, þy læs ic drunce &
þone minne þegn þyrste & minne here & ealne þe mid me wæs.
 217. Ond ic þa beforan him eallum herede seferes dæde þæs
mines þegnes, & hine beforan hiora ealra onsione mid deorweorðum gyfum
gegeafede for ðære dæde.
 221. Ond þa mid þy þe þæt min werod gehyrted &
gestilled wæs, þa ferdon we forð þy wege þe we ær ongunnon ða
næs long to þon in þæm westenne þæt we to sumre ea cwoman.
 225. On þære ea ofre stod hreod & pintreow & abies
þæt treowcyn ungemetlicre gryto & micelnysse þy clyfe weox &
wridode.
 228. Þa we to þære ea cwoman, ða het ic for ðæm
unarefnedlican þurste þe me selfum getenge wæs & eac eallum minum
herige & þæm nytenum þe us mid wæron mine fyrd restan &
wician.
 232. Mid þy we ða gewicod hæfdon ða wolde ic minne þurst
lehtan & celan.
 233. Þa ic þæt wæter bergde ða wæs hit biterre &
grimre to drincanne þonne ic æfre ænig oðer bergde.
 235. And nowþer ne hit se mon drincan meahte ne his ænig neat
onbitan ne meahte.
 237. Þa wæs ic swiðe on minum mode generwed for ðæm
dumbum nytenum, for þon ic wiste þæt men yþelicor meahton þone
þurst arefnan þonne þa nietenu.
 241. Wæs þæra feðerfota nietena micel mænigeo mid me
& micel mænigeo elpenda þa þe gold wægon & læddon
ungemetlicre micelnisse ðusend, & twa þusenda horsa & <foreign>cccc</foreign> buton
þæm eoreda, & <foreign>xx</foreign> þusenda feþena.
 246. Þonne wæs þridde healf þusend mula ðe þa seamas
wægon, & <foreign>xxx</foreign> þusenda ealfarena & oxna þa ðe hwæte
bæron twa þu senda olfenda, fif hund hryðra þara þe mon
dæghwamlice to mete dyde.
 250. Wæs unrim getæl eac þon on horsum & on mulum &
on olfendum & on elpendum ungemetlicu mængeo us æfter ferde.
 253. Ealle þa wæron mid unarefnedlice þurste geswencte &
gewæcte.
 255. Ða men þonne hwilum hie þa iren geloman liccodan hwilum
hie ele byrgdon & on þon þone grimman þurst celdon.
 258. Sume men ðonne of hiora scome þa wætan for þæm
nyde þigdon.
 259. Seo wise wæs þa iu me on twa healfa uneþe ærest be
minre seolfre nedþearfe, & mines weorodes.
 262. Het ic þa ælcne mon hine mid his wæpnum gegerwan,
& faran forð & þæt eac fæstlice bebead ðæt se mon se ne
wære mid his wæpnum æfter fyrdwison gegered, þæt hine mon scolde
mid wæpnum acwellan.
 266. Ða wundredon hie swiðe for hwon hie þa hefignesse &
micelnisse ðara wæpna in swa miclum þurste beran scoldon þær
nænig feond ne æteowde.
 270. Ac ic wiste hwæþre þæt ure for & siðfæt
wæs þurh þa lond & stowe þe missenlicra cynna eardung in wæs,
nædrena & rifra wildeora.
 273. Ond we we ðe þæs londes ungleawe & unwise wæron,
þæt usic ðonne semninga hwelc earfeðo on becwome.
 275. Ferdon we þa forð be þære ea ofre, ða wæs seo
eatoðe tid dæges.
 277. Þa cwoman we to sumre byrig, seo burh wæs on midre
þære ea in anum eglonde getimbred.
 279. Wæs seo burh mid þy hreode & treowcynne þe on
þære ea ofre weox & we ær biwriton & sægdon asett &
geworht.
 282. Ða gesawon we in þære byrig & ongeaton mennisce men
fea healf nacode eardigende.
 284. Ða hie þa us gesawon hie selfe sona in heora husum
deagollice hie miþan ða wilnade ic þara monna onsyne to geseonne,
þæt hie us fersc wæter & swete getæhton.
 287. Mid þy we ða longe bidon & us nænig mon to wolde
þa het ic fea stræla sendan in þa burh innan, to þon gif hie hiera
willum us to noldon þæt hie for þæm ege þæs gefeohtes nede
scoldon.
 292. Ða wæron hie þy swyðor afyrhte & hie fæstor
hyddan.
 293. Þa het ic <foreign>cc</foreign> minra þegna of greca herige leohtum
wæpnum hie gegyrwan, & hie on sunde to þære byrig foron &
swumman ofer æfter þære ea to þæm eglande.
 297. Þa hie ða hæfdon feorðan dæl þære ea
geswummen, ða becwom sum ongrislic wise on hie.
 299. Þæt wæs þonne nicra mengeo on onsione maran &
unhyrlicran þonne ða elpendas in ðone grund þære ea & betweoh
ða yða þæs wæteres þa men besencte & mid heora muðe hie
sliton & blodgodon & hie ealle swa fornamon, þæt ure nænig
wiste hwær hiora æni cwom.
 306. Ða wæs ic swiðe yrre þæm minum ladþeowum, þa
us on swylce frecennissa gelæddon.
 308. Het hiera ða bescufan in þa ea <foreign>l</foreign> & <foreign>c</foreign> & sona
þæs ðe hie inne wæron, swa wæron þa nicoras gearwe tobrudon hie
swa hie þa oðre ær dydon, & swa þicce hie in þære ea aweollon
swa æmettan ða nicras, & swilc unrim heora wæs.
 313. Þa het ic blawan mine byman & þa fyrd faran.
 315. Þa hit ða wæs sio endlefte tid dæges & we forð
ferdon.
 316. Ða gesawon we men æfter þære ea feran, hæfdon of
þæm hreode & of þæm treowcynne þe in ðære ea ofre stodon
on scipwisan geworht þæt hie onufan sæton.
 320. Þa men mid þy we æfter ferscum wætre hie frunon,
þa onswaredon hie us & sædon hwær we hit findan mehton in hiora
gereorde & cwædon þæt we fundon sumne swiðe micelne mere in
þæm wære fersc wæter & swete genog, & þæt we genog
raðe to þæm becwoman gif we geornfulle wæron.
 327. And þa for þæm þingum swa monigra geswencnissa
þæt we ealle þa niht ferdon mid þurste gewæcte & mid ura
wæpna byrþenum swiðe geswencte.
 331. And ofer ealle þa niht ðe we ferdon þæt us symle leon
& beran & tigris & pardus & wulfas ure ehtan, & we þæm
wiðstodon.
 333. Þa ðy æftran dæge ða hit wæs seo eahtoðe tid
dæges, þa cwomon we to þæm mere ðe us mon ær foresæde.
 336. Þa wæs he eall mid wudu beweaxen mile brædo, wæs
hwæþre weg to ðæm wætre.
 338. Ða wæs ic gefeonde þæs swetan wætres &
þæs ferscan & þa sona minne þurst ærest gelehte & þa eal
min weored, ða het ic wætrian sona ure hors & ure nieteno eall
wæron hie swiðe mid þurste fornumene ða het ic sioððan sona þa
fyrd wician.
 344. Wæs seo wicstow ða on lengo <foreign>xx</foreign> es furlonga long, &
swa eac in brædo.
 346. Sioðþan hie þa gewicod hæfdon, þa het ic ceorfan
ða bearwas & þone wudu fyllan þæt monnum wære þy eþre to
þæm wæterscipe to ganganne, & to þæm mere þe we bi gewicod
hæfdon.
 351. Þa het ic ða gesamnian eall þa ure hors & nietenu
& elpendas & hie het gebringan on middum þæm urum wicum, &
betwih þæm geteldum, þy læs hiora ænig to lore wurde, for þon us
wæs uncuð hwæt us on nihtlicum fyrste gesælde.
 356. And þa het ic eac of þæm wudo þe ðær gefylled
wæs þæt mon fyr onælde, sio fyrd þe mid me wæs þa didon hie
swa.
 359. And þa ðær onældon þusend fyra & eac fif hund,
for þon ic þæt dyde gif us on niht uncuðes hwæt on becwome þæt
we hæfdon æt þæm fyre leoht & fullaste.
 363. Þa we þara fyra hæfdon onæled swa fela swa us þa
ðuhte, þa bleow man mine byman & ic mete þigde & eall min fyrd
swa dyde.
 366. Wæs hit þa an tid to æfenes, & þa het ic
onbærnan ðara gyldenra leohtfato þe ic mid me hæfde twa þusendo.
 369. Ða toforan monan upgonge þa cwomon þær scorpiones
þæt wyrmcyn swa hie ær gewunelice wæron þæs wætersciepes.
 372. Wæs þæra wyrma micel mænegeo & heora wæs
unrim & hie swiðe on þa ure wic onetton & in þa feollon.
 374. Ða æfter þon cwoman þær hornede nædran carastis
þæt nædercyn.
 376. Þa wæron ealle missenlices hiwes, for þon hie wæron
sume reode, sume blace, sume hwite.
 378. Sumum þonne scinan þa scilla & lixtan swylce hie
wæron gyldne þonne mon onlocode.
 381. Eall þæt lond hleoðrade for þara wyrma hwistlunge,
& us eac noht lytel ege from him wæs.
 383. Ac we þa mid scyldum us scyldan, & eac mid longsceaftum
sperum hie slogan & cwealdon monige eac in fyre forburnon.
 385. Þas ðing we þus drugon þæt we swa wið þam
wyrmum fuhtan & wunnan huru twa tida þære nihte.
 388. Sioðþan hie þa wyrmas hæfdon ondruncen þæs
wætres þa gewiton hie þonon, & ure no ne ehton.
 390. Ða wæs seo þridde tid þære nihte, þa wolde we us
gerestan, þa cwoman þær nædran eft wunderlicran þonne ða oþre
wæron & egeslicran.
 393. Þa hæfdon tu heafdo & eac sume hæfdon þreo.
 394. Wæron hie wunderlicre micelnisse, wæron hie swa greate
swa columnan ge eac sume uphyrran & gryttran, cwoman þa wyrmas of
þæm neahdunum & scrafum þider to þon þæt hie þæt
wæter drincan woldon.
 399. Eodon þa wyrmas & scluncon wundorlice, wæron him þa
breost upgewende & on ðæm hricge eodon, & a swa hie hit geforan
gelice mid þæm scillum gelice mid ðe muþe ða eorþan sliton &
tæron.
 403. Hæfdon hie þa wyrmas þrie slite tungan & þonne
hie eðedon þonne eode him of þy muðe mid þy oroþe swylce byrnende
þecelle.
 406. Wæs þæra wyrma oroð & eþung swiðe
deadberende & æterne & for hiora þæm wolbeorendan oroðe
monige men swulton.
 409. Wið þissum wyrmum we fuhton leng þonne ane tide
þære nihte, & hie þa wyrmas acwealdon <foreign>xxxtig</foreign> monna þære
fyrde, & minra agenra þegna <foreign>xx</foreign>.
 412. Ða bæd ic þa fyrde hwæþre þæt hie hæfdon
god ellen þara þinga þe us on becwomon swa monigra geswencnissa &
earfeðo.
 415. Þa hit wæs seo fifte tid þære nihte, þa mynton we
us gerestan, ac þa cwoman þær hwite leon in fearra gelicnisse swa micle
& hie ealle swiðe grymetende ferdon.
 419. Mid þa ða leon þyder cwoman þa ræsdon hie sona on
us & we us wið him sceldan þæs ðe we mihton & us wæs
swælc geswencnis & swilc earfeþo mid deorum becymen in þære
sweartan niht & in þære þystran.
 423. Swelce eac laforas þær cwoman unmætlicre micelnisse,
& monig oþer wildeor & eac tigris us on þære nihte þar
abisgodon.
 426. Swelce þær eac cwoman hreaþemys þa wæron in
culefrena gelicnesse swa micle, & þa on ure ondwlitan sperdon & us
pulledon.
 429. Hæfdon hie eac þa hreaþemys teð in monna gelicnisse,
& hie mid þæm þa men wundodon & tæron.
 431. Eac ðæm oþrum bisgum & geswencnissum þe us on
becwom, þa cwom semninga swiðe micel deor sum mare þonne þara oðra
ænig.
 434. Hæfde þæt deor þrie hornas on foran heafde & mid
þæm hornum wæs egeslice gewæpnod.
 436. Þæt deor indeos hatað dentes tyrannum.
 438. Hæfde þæt deor horse gelic heafod, & wæs
blæces heowes.
 439. Ðis deor mid þy ðe hit þæs wætres ondronc, þa
beheold hit þa ure wicstowe, & þa semninga on us & on ure wicstowe
ræsde.
 442. Ne hit for þæm bryne wandode þæs hatan leges &
fyres þe him wæs ongean, ac hit ofer eall wod & eode.
 444. Mid þy ic þa getrymede þæt mægen greca heriges,
& we us wið him scyldan woldon, þa hit ofsloh sona minra þegna <foreign>xxvi</foreign>
ane ræse, & <foreign>lii</foreign> hit oftræd, & hie to loman gerenode þæt
hie mec nænigre note nytte beon meahton.
 450. & we hit þa unsofte mid strælum & eac mid
longsceaftum sperum of scotadon & hit ofslogon & acwealdon.
 453. Þa hit wæs foran to uhtes, þa æteowde þær
wolberende lyft hwites hiowes, & eac missenlices wæs heo on hringwisan
fag, & monige men for heora þæm wolberendan stence swulton mid
þære wolbeorendan lyfte þe þær swelc æteowde.
 459. Þa ðær cwoman eac indisce mys in þa fyrd in foxa
gelicnisse and in heora micle.
 461. Ða þonne ure feþerfotnietenu bitan & wundedon &
monige for hiora wundum swultan.
 463. Þara monna hit þonne ælc gedigde, þeah hie heora
hwelc ne gewundodan.
 465. Ða hit wæs toforan dæges þa cwoman þær þa
fugelas, nocticoraces hatton, wæron in wealhhafoces gelicnesse, wæron hie
þa fugelas brunes hiowes, & him wæron þa nebb & þa clea ealle
blace.
 470. Þa fuglas ybsæton eallne þone ofer þæs meres,
& þa fuglas us nænige laðe ne yfle ne wæron, ac hie þa
gewunelican fixas þe in þæm mere wæron mid hiora cleum uptugon &
þa tæron.
 475. Ða fuglas þa we hie ne onweg flegdon ne him lað dydon.
 476. Ac hi him selfe eft gewiton þonon.
 477. Þa hit ða on morgen dæg wæs, ða het ic ealle mine
ladþeowas þe mec on swelc earfeðo gelæddon, het hie þa gebindan
& him þa ban & sconcan forbrecan, ðæt hie on niht wæron from
þæm wyrmum asogone þe þæt wæter sohton.
 483. & ic him het eac þa honda of aheawan, þæt hie be
gewyrhtum þes wites wite drugon, þe hie ær hiora þonces us on
gelæddon & gebrohton.
 487. Het ða blawan mine byman & þa fyrd faran forð þy
wege þe we ær ongunnen hæfdon.
 489. Foran we ða þurh ða fæstlond & þurh þa
ungeferenlican eorþan.
 491. Þa wæs þær eft gesomnad micel fyrd indiscra monna
& þæra elreordigra þe ða lond budon, & we þa wið þæm
gefuhton.
 494. Mid þy we þa us eft ongeaton maran gefeoht toweard &
mare gewin.
 495. Ða forleton we þa frecnan wegas & siðfato & þa
þæm selran we ferdon.
 497. Ond swa mid mine werode onsunde in patriacen þæt lond we
becwoman mid golde & oþrum weolum swiðe gewelgode, & hie us
þær fremsumlice & luflice onfengon.
 501. Mid þy we þa eft of þæm londe foron of patriacen,
ða becwoman we on þa londgemæro medo & persa, þa we ðær eft
edniowunga hæfdon micle gefeoht.
 505. And <foreign>xx</foreign> daga ic þær mid minre fyrde wið him wicode.
 507. Sioðþan we þa þonon ferdon þa wæs hit on seofon
nihta fæce, þæt we to þæm londe & to þære stowe becwoman
þær porrus se cyning mid his fyrde wicode.
 510. And he swiðe þæs londes fæstenum truwode þonne his
gefeohte & gewinne.
 512. Þa wilnade he þæt he me cuðe & mine þegnas,
þa he þæs frægen & axsode from þæm ferendum minra wicstowa,
þa wæs þæt me gesæd þæt he wilnade me to cunenne & min
werod.
 516. Ða alede ic minne kynegyrylan & me mid uncuþe
hrægle & mid lyþerlice gerelan me gegerede, swelce ic wære hwelc
folclic mon & me wære mete & wines þearf.
 520. Þa ic wæs in þæm wicum porres swa ic ær sæde,
ða sona swa he me þær geahsode & him mon sægde þæt þær
mon cymen wæs of alexandres herewicum, þa het he me sona to him lædan.
 525. Mid þy ic þa wæs to him gelæded þa frægn he me
& ahsode hwæt alexander se cyning dyde & hulic mon he wære &
in hwylcere yldo.
 528. Ða bysmrode ic hine mid minum ondswarum & him sæde
þæt he forealdod wære & to þæs eald wære þæt he ne
mihte elcor gewearmigan buton æt fyre & æt gledum.
 531. Þa wæs he sona swiðe gelæd & gefeonde þara
minra ondswaro & worda, for þon ic him sæde þæt he swa forealdod
wære.
 534. And ða cwæð he eac hu mæg he la ænige gewinne
wið me spowan swa forealdod mon, for þon ic eom me self geong &
hwæt.
 537. Þa he ða geornlicor me frægn be his þingum, ða
sæde ic þæt ic his þinga feola ne cuþe & hine seldon gesawe
ðone cyning, for þon þe ic wære his þegnes mon & his ceapes
heorde & wære his feohbigenga.
 542. Þa he ðas word gehyrde, ða sealde he me an gewrit &
ænne epistolan, and me bæd þæt ic hine alexandre þæm kyninge
ageafe, & me eac mede gehet gif ic hit him agyfan wolde & ic him gehet
þæt ic swa don wolde swa he me bæd.
 548. Swa ic ða þonon gewiten wæs & eft cwom to minum
herewicum, þa ægþer ge ær ðon þe ic þæt gewrit rædde ge
eac æfter þon þæt ic wæs swiðe mid hleahtre onstyred.
 552. Ðas þing ic for þon þe secge magister, &
olimphiade minre meder, & minum geswustrum, þæt ge gehyrdon &
ongeaton þa oferhygdlican gedyrstignesse þæs elreordgan kyninges.
 557. Hæfd ic þa þæs kyninges wic & his fæstenu
gesceawod þe he mid his fyrde in gefaren hæfde.
 559. Ða sona on morgne þæs ða eode porrus se kyning me on
hond mid ealle his ferde & dugoþe þa he hæfde ongieten þæt he
wið me gewinnan ne meahte.
 563. Ond of þæm feondscipe þe us ær betweonum wæs
þæt he seoðþan wæs me freond & eallum greca herige & min
gefera & gefylcea.
 566. And ic him ða eft his rice ageaf & þa ðære
unwendan are þæs rices þe he him seolfa næniges rices ne wende,
þæt he ða me eall his goldhord æteowde, & he þa ægþer ge
mec ge eac eall min werod mid golde gewelgode.
 572. And herculis gelicnisse & libri ðara twegea goda, he
buta of golde gegeat & geworhte & hie butu asette in þæm
eastdæle middangeardes.
 575. Ða wolde ic witan hwæþer ða gelicnissa wæron
gegotene ealle swa he sæde.
 577. Het hie þa þurhborian þa wæron hie buta of golde
gegotene, ða het ic eft þa ðyrelo þe hiora mon þurh cunnode mid golde
forwyrcean & afyllon & het þa ðæm godum bæm onsægdnisse on
secgan.
 582. Þa ferdon we forð & woldan ma wunderlicra þinga
geseon & sceawian & mærlicra.
 584. Ac þa ne gesawon we swa swa we þa geferdon noht elles
buton þa westan feldas & wudu & duna be þæm garsecge, ða
wæron monnum ungeferde for wildeorum & wyrmum.
 588. Þa ferde ic hwæþre be þæm sæ to þon þæt
ic wolde cunnian meahte ic ealne middangeard ybferan swa garsecg beligeð.
 591. Ac þa sægdon me þa londbigengan þæt se sæ
wære to þon þiostre & se garsecg eall, þæt hine nænig mon
mid scipe geferan ne meahte.
 595. Ond ic þa ða wynstran dælas indie wolde geondferan þy
læs me owiht in þæm londe beholen oððe bedegled wære.
 598. Ða wæs þæt lond eall swa we geferdon adrugad &
fen & cannon & hreod weoxan.
 600. Ða cwom þær semninga sum deor of þæm fenne &
of ðæm fæstene, wæs þæm deore eall se hrycg acæglod swelce
snoda hæfde þæt deor seonowealt heafod swelce mona & þæt deor
hatte <foreign>quasi caput luna</foreign> & him wæron þa breost gelice niccres breostum
& heardum toðum & miclum hit wæs gegyred & geteþed.
 607. Ond hit þa þæt deor ofsloh mine þegnas twegen.
 608. Ond we þa þæt deor nowþer ne mid spere gewundigan ne
meahte ne mid nænige wæpne, ac we hit uneaþe mid isernum hamerum &
slecgum gefyldon & hit ofbeoton.
 612. Ða becwoman we syðþan to þæm wudum indie & to
þæm ytemestum gemærum þæs londes & ic þa het þa fyrd
þær wician be þære ea þe biswicmon hatte.
 616. Wæron þa wic on lengo <foreign>l</foreign> furlanga long & swa eac in
brædo.
 617. Woldon we þa to urum swæsendum sittan, wæs hit þa
seo endlefte tid dæges, þa wæs semninga geboden þæt we wæpenu
noman ure tioloden, & us wære micel þearf þæt we us scyldan.
 622. Þa dydon we swa fengon to ussum wæpnum swa us beboden
wæs.
 624. Ða cwom þær micel mængeo elpenda.
 625. Of þæm wudo ungemetlic weorod þara diora.
 626. Cwoman hie to þon þyder þæt hie on ða ure wic
feohtan.
 627. Þa het ic sona þa hors gerwan & eoredmen hleapan up,
& het geniman swina micelne wræd & drifan on horsum ongean þæm
elpendum, for þon ic wiste þæt swin wæron ðæm deorum laðe,
& hiora rying hie meahte afyrhton.
 633. And þa sona þæs þa elpendas ða swin gesawon þa
wæron hie afyrhte, & sona on þone wudu gewiton.
 635. Ond we þa niht on þære wicstowe gesundlice wicodon,
& ic hæfde mid fæstene gefæstnad þæt us nowþer ne deor ne
oðer earfeðo sceððan meahten.
 639. Ða hit þa on morgen dæg wæs, þa ferdon we on
oþer þeodlond india, ða cwoman we on sumne micelne feld.
 641. Ða gesawe þær ruge wifmen, & wæpned men wæron
hie swa ruwe & swa gehære swa wildeor.
 643. Wæron hie nigon fota uplonge, & hie wæron þa men
nacod & hie næniges hrægles ne gimdon.
 646. Ðas men indeos hatað ictifafonas & hie of ðæm
neaheum & merum þa hronfiscas uptugon & þa æton & be
þæm lifdon & þæt wæter æfter druncon.
 649. Mid þy ic þa wolde near þa men geseon & sceawigon,
ða flugon hie sona in þa wæter & hie þær in þæm stan holum
hyddon.
 652. Þa æfter þon gesawon we betweoh þa wudu bearwas &
þa treo healf hundinga micle mængeo, ða cwoman to þon þæt hie
woldon us wundigan.
 655. & we þa mid strælum hie scotodon, & hie sona
onweg aflymdon ða hie eft on þone wudu gewiton.
 657. Þa syððan geferdon we in þa westenn india & we
þa þær noht wunderlices ne mærlices gesawon.
 660. Ond we þa eft in fasiacen þæt lond becwoman þanan we
ær ferdon & we þær gewicodon be þæm neahwætrum & we
þær ure geteld bræddon ealle on æfen, & þær wæron eac
fyr wel monigo onæled.
 664. Ða cwom þær semninga swiðe micel wind &
gebræc, & to þæs unheorlic se wind geweox þæt he þara ura
getelda monige afylde, & he ða eac usse feþerfotnietenu swiðe
swencte.
 669. Ða het ic gesomnigan eft þa geteld & seamas ealle
tosomne, & hie mon þa seamas & þa þing ðara ura wicstowa
earfoðlice tosomne for þæm winde gesomnode.
 672. Ond ða on gehliuran dene & on wearmran we gewicodan.
 674. Mid þy we gewicod hæfdon & ure þing eall gearo,
þa het ic eallne þone here þæt he to swæsendum sæte & mete
þigde, & hie þa swa dydon.
 677. Mid þy hit æfenne nealehte, ða ongunnon þa windas eft
weaxan, & þæt weder hreogan & ungemetlic cele geweox on þone
æfen.
 680. Ða cwom þær micel snaw & swa miclum sniwde swelce
micel flys feolle.
 682. Ða ic þa unmætnisse & micelnisse ðæs snawes
geseah, ða þuhte me þæt ic wiste þæt he wolde ealle þa wicstowe
forfeallan.
 684. Ða het ic þone here þæt hie mid fotum þone snaw
trædon, & þa fyr eall wæron forneah for þære micelnesse
þæs snawes adwæscte & acwencte.
 688. Hwæþere us þær wæs anes þinges eþnes,
þæt se snaw ðær leng ne wunede þonne ane tide.
 690. Ða sona wæs æfter þon swiðe sweart wolcen &
genip, & þa eac cwoman of þæm sweartan wolcne byrnende fyr.
 693. Þa fyr ðonne feollon on þa eorþan swelce byrnende
þecelle & for þæs fyres bryne eall se feld born.
 695. Ða cwædon men þætte hie wendon þæt þæt
wære goda eorre þæt usic þær on becwome.
 697. Ða het ic eald hrægl toslitan & habban wið þæm
fyre & sceldan mid.
 699. Þa seoððan æfter þon we hæfdon smolte niht &
gode siðþan, siððan usic þa earfeðo forleton.
 701. And we ða sioðþan butan orenum þingum mete þigdon
& usic restan, & ic þær þa bebyrgde minra þegna <foreign>v</foreign> hund þe
ðær betweoh ða snawas & earfeþo & þa fyr þe us þær in
þæm wicum on becwoman þæt hie forwurdon & deade wæron.
 707. Ond þa het ic of þære wicstowe sioððan þa ferd
faran forð & we þa foron forð be þæm sæ, & þær ða
hean hos & dene & garsecg ðone æthiopia we gesawon.
 710. Swelce eac þa miclan & þa mæron dune we gesawon
þa mon hateð enesios & þæt scræf libri þæs godes.
 713. Ða het ic þær in bescufan forworhte men þæt ic
wolde gewitan hweþer sio segen soð wære þe me mon ær be þon
sægde, þæt þær nænig mon ingan mehte & eft gesund æfter
þon beon nymþe he mid asegendnisseum ineode in þæt scræf.
 718. And þæt wæs eac æfter þon gecyðed in þara
monna deaðe, for þon ðy þriddan dæge hie swulton ðæs þe hie
in þæt scræf eodon.
 721. Ond ic eaþmodlice & geornlice bæd þa godmægen
þæt hie mec ealles middangeardes kyning & hlaford mid hean sigum
geweorþeden, ond in macedoniam ic eft gelæded wære to olimphiade minre
meder & to minum geswustrum & gesibbum.
 727. Ða wolde ic eft in fasiacen þæt lond feran, mid þy ic
þa ferde mid mine weorede, ða cwoman us þær on ðæm wege twegen
ealde men togeanes.
 730. Ða frægn ic hie & ahsode hwæþer hie owiht
mærlic in þæm londum wisten.
 732. Ða ondsworadon hie mec & sægdon þæt nære mara
weg þonne meahte on tyn dagum geferan.
 734. Hwæþre mid ealle mine weorede somod ic hit geferan ne
mehte for ðara wega nerwette, ac mid feower þusendum monna ic hit geferan
meahte, þæt ic mærlices hwæthwugo gesawe.
 739. Ða wæs ic swiðe bliðe & gefeonde for þæm
hiora wordum.
 740. Ða cwæð ic eft to him & him spræc liðum wordum
to, secgað la mec git ealdon, hwæt þæt sie mærlices &
micellices þæt git mec gehatað þæt ic þær geseon mæge.
 744. Ða andswarode me hiora oðer & cwæð, þu gesiehst
kyning gif þu hit geferest, & þa tu trio sunnan & monan on indisc
& on grecisc sprecende.
 748. Oþer þara is wæpnedcynnes sunnan trio, oþer wifkynnes
þæt monan trio, & hie gesecgað þæm men þe hie frineð,
hwæt godes oþðe yfles him becuman sceal.
 752. Ða ne gelyfde ic him ac wende þæt hi mec onhyscte &
on bismer sægdon.
 754. And ic swa cwæð to minum geferan, Min þrym is from
eastewearde middangearde oþ þæt westan weardne & mec þas
forealdodan elreordegan nu her bysmergeað.
 758. Mynte ic hie haton yflian, ða sworan hie swiðe þæt
hie soð sægdon & noht lugen þara þinga.
 760. Ða wolde ic gecunnian hwæþer hie mec soð sægdon,
& mec mine geferan bædon þæt hie swelcra merþo bescerede ne
wæron, ac ðæt we his gecunnedon hwæþer hit swelc wære ða hit
næs micel to geferanne.
 765. Genom þa mid mec þreo þusendo, & forlet mine fyrd
elcor in fasiacen under pore þæm kyninge & under minum gerefum
ðær abidon.
 769. Ða foran we & usic þa ladteowas læddon þurh þa
wædlan stowe wætres & þurh þa unarefndon lond wildeora &
wyrma þa wæron wunderlicum nomum on indisc geceged.
 773. Mid þy we þa nealehtan ðæm þeodlonde þa gesawon
we ægþer ge wif ge wæpnedmen mid palthera fellum & tigriscum þara
deora hydum gegyryde & nanes oðres brucon.
 777. Mid þy ic þa frægn hie & ahsode hwelcre ðeode
kynnes hie wæron.
 779. Ða ondswarodon hie mec & sægdon on hiora geþeode
þæt hie wæran indos.
 781. Wæs seo stow rum & wynsumo & balzamum & recels
ðær wæs genihtsumnis & þæt eac of þæra treowa telgan weol
& þa men þæs londes bi ðy lifdon & þæt æton.
 785. Mid þy we ða geornlicor þa stowe sceawodon & betwih
þa bearwas eodon, & ic ða wynsumnesse & fægernesse þæs
londes wundrade.
 788. Ða cwom se bisceop þære stowe us togeanes.
 789. Wæs he se bisceop <foreign>x</foreign> fota upheah, & eall him wæs se
lichoma sweart buton þæm toþum ða wæron hwite.
 792. And þa earan him þurh þyrelode, & earhringas
onhongedon of mænigfealdan gimcynne geworhte, & he wæs mid wildeora
fellum gegerwed.
 796. Þa he se bisceop to me cwom, ða grette he me sona &
halette his leodþeawe.
 798. Frægn he eac me to hwon ic þider cwome & hwæt ic
þær wolde.
 799. Þa ondswarode ic hin þæt mec lyste geseon þa halgan
trio sunnan & monan.
 801. Ða ondswarode he, gif þine geferan beoð clæne from
wif gehrine, þonne moton hie gongan in þone godcundan bearo.
 804. Wæs minra geferana mid me þrio hund monna.
 805. Þa het se bisceop mine geferan þæt hie hiora gescie
& ealne heora gerelan him of adyden.
 807. Ond het ic æghwæt swa don swa he us bebead.
 808. Wæs hit þa sio endlefte tid dæges.
 809. Ða bad se socerd sunnan setlgongen for þon sunnan trio
agefeð ondsware æt þæm upgonge & eft æt setlgonge, &
þæt monan triow gelice swa on niht dyde.
 813. Ða ongon ic geornlicor þa stowe sceawigan, & geond
þa bearwas & treowu gongan þa geseah ic þær balzamum þæs
betstan stences genoh of þæm treowum utweallan.
 817. Þæt balzamum ægþer ge ic ge mine geferan þær
betwih þæm rindum noman þæra trio.
 819. Þonne wæron ða halgan trio sunnan & monan on middum
þæm oðrum treowum meahton hie beon hunteontiges fota upheah, & eac
þær wæron oþre treow wunderlicre heanisse ða hatað indeos
bebronas.
 825. Þara triowa heannisse ic wundrade, & cwæð þæt
ic wende þæt hie for miclum wætan & regnum swa heage weoxon.
 827. Ða sægde se bisceop þæt þær næfre in
þæm londum regnes dropa ne cwome ne fugel ne wildeor, ne nænig ætern
wyrm þæt her dorste gesecean ða halgan gemæro sunnan & monan.
 832. Eac þonne he sægde se bisceop þonne þæt eclypsis
wære þæt is þonne ðæs sunnan asprungnis oðþe þære
monan, þæt ða halgan triow swiðe wepen & mid micle sare instyred
wæron, for þon hie ondredon þæt hie hiora godmægne sceoldon beon
benumene.
 838. Ða þohte ic, sægde alexander, þæt ic wolde
onsægdnisse þær onsecgan, ac þa forbead me se bisceop, & sægde
þæt ðæt nære alyfed ænigum men þæt he þær ænig
nyten cwealde oþþe blodgyte worhte, ac mec het þæt ic me to þara
triowa fotum gebæde, þæt sunna & mone me soþre ondswarege
ondwyrdum þara þinga ðe ic frune sioððan þas þing þus gedon
wæron.
 847. Þa gesawon we westan þone leoman sunnan & se leoma
gehran þæm treowum ufonweardum.
 850. Ða cwæð se sacerd lociað nu ealle up & be swa
hwylcum þingum swa ge willon frinan, þence on his heortan deagollice, &
nænig mon his geþoht openum wordum ut ne cyðe.
 854. Mid þy we þa wel neah stodan þam bearwum & þæm
godsprecum, þa ðohte ic on minum mode hwæþer ic meahte ealne
middangeard me on onweald geslean, & þonne sioþþan mid þæm
siogorum geweorþad, ic eft meahte becuman in macedoniam to olimphiade minre
meder, & minum geswustrum.
 863. Ða ondswarode me þæt triow indiscum wordum & þus
cwæd.
 864. Ða unoferswyðda alexander in gefeohtum þu weorðest
cyning & hlaford ealles middangeardes, ac hwæþre ne cymst þu on
þinne eþel ðonan þu ferdest ær, for þon ðin eþel hit swa be
þinum heafde & fore hafað aræded.
 870. Ða wæs ic ungleaw þæs geþeodes þara indiscra
worda þe þæt triow me to spræc, ða rehte hit me se bisceop &
sægde.
 873. Mid þy hit mine geferan gehyrdon þæt ic eft cwic ne
moste in minne eþel becuman, ða wæron hie swiðe unrote for þon.
 876. Þa wolde ic eft on þa æfentid ma ahsian, ac þa næs
se mona þa gyt uppe.
 878. Mid þy we þa eft eodon in þone halgan bearo, & we
þa eft be þæm treowum stodan gebædon us þa sona to þæm treowum
swa we ær dydon.
 882. And ic eac in mid mec gelædde mine þrie ða getreowestan
frynd, ða wæron mine syndrige treowgeþoftan, þæt wæs ærest
perticam, & clitomum, & pilotan, for þon ic me ne ondred þæt me
þæra ænig beswice, for þon þær næs riht on þære stowe
ænigne to acwellanne for þære stowe weorþunge.
 889. Ða þohte ic on minum mode & on minum geþohte on
hwelcre stowe ic sweltan scolde.
 892. Mid þy ða ærest se mona upeode þa gehran he mid his
sciman þæm triowum ufeweardum & þæt triow ondswarode þæm
minum geþohte & þus cwæð, alexander fulne ende þines lifes þu
hæfst gelifd, ac þys æftran geare þu swyltst on babilone on maius
monðe from þæm þu læst wenst from þæm þu bist beswicen.
 900. Ða wæs ic swiðe sariges modes, & þa mine frynd
swa eac þa me þær mid wæron.
 902. And hie weopon swiðe, for þon him wære min gesynto
leofre þonne hiora seolfra hælo.
 904. Ða gewiton we to urum geferum eft, & hie woldon to hiora
swæsendum sittan, & ic wolde for þæm bysegum mines modes me
gerestan.
 908. Ac þa bædon mec mine geferan þæt ic on swa micelre
modes unreto & nearonisse mec selfne mid fæstenne ne swencte.
 911. Þigde ða tela micelne mete wið mines modes willan, &
þa tidlice to minre reste eode for þon ic wolde beon gearo æt sunnan
upgonge þæt ic eft in geeode.
 915. Ða on morgne mid þy hit dagode, þa onbræd ic &
þa mine getreowestan frynd aweahte þæt ic wolde in þa halgan stowe
gan.
 919. Ac þa reste hine se bisceop þa giet, & mid wildeora
fellum wæs gegerwed & bewrigen.
 921. And irenes & leades þa men on þæm londum
wædliað & goldes genihtsumiað & be ðæm balzamum þa men in
þæm londe lifgeað & of ðæm neahmunte wealleð hluter wæter
& fæger & þæt swiðe swete.
 926. Þonne drincað þa men þæt & by lifigeað.
 927. And þonne hie restað, þonne restað hie buton bedde
& bolstre, ac on wildeora fellum heora bedding bið.
 930. Ða awehte ic þone bisceop, hæfde se bisceop þreo hund
wintra on yldo.
 932. Mid þy he þa se bisceop aras, ða eode ic on þa
godcundan stowe & þa þriddan siðe þæt sunnan treow ongon frinan
þurh hwelces monnes hond min ende wære getiod, oððe hwelcne endedæg
min modor oþðe min geswuster nu gebidan scoldon.
 939. Þa ondswarode me þæt treow on grecisc & þus
cwæð, Gif ic þe þone gesecge þines feores yþelice þu ða wyrde
oncyrrest & his hond befehst.
 943. Ac soð ic þe secge þæt yb anes geares fyrst &
eahta monað þu swyltst in babilone, nalles mid iserne acweald swa ðu
wenst ac mid atre.
 946. Ðin modor gewiteð of weorulde þurh scondlicne deað,
& unarlicne, & heo ligeð unbebyrged in wege fuglum to mete &
wildeorum.
 949. Þine sweostor beoð longe gesæliges lifes.
 951. Ðu þonne ðeah þu, þu lytle hwile lifge hweþre ðu
geweorðest an cyning & hlaford ealles middangeardes.
 953. Ac ne frign ðu unc nohtes ma ne ne axa, for þon wit
habbað oferhleoðred þæt gemære uncres leohtes, ac to fasiacen &
porre þæm cyninge eft gehworf þu.
 957. And fer ðy þa weopon mine geferan, for þon ic swa lytle
hwile lyfigan moste.
 959. Ac þa forbead hit se bisceop þæt hi ne weopon, þy
læs þa halgan treow þurh heora wop & tearas abulgen.
 962. Ond ne geherde ða ondsware þara treowa ma manna þonne
þa mine getreowestan freond, Ond hit nænig mon ut cyþan ne moste þy
læs þa elreordegan kyningas ðe ic ær mid nede to hyrsumnesse gedyde,
þæt hie on þæt fægon þæt ic swa lytle hwile lifgean moste.
 969. Ne hit eac ænig mon þære ferde ðon ma ut mæran
moste þy læs hie for ðon ormode wæron & þy sænran mines
willan & weorðmyndo, ðæs hie mid mec to fromscipe geferan scoldon.
 974. Ond me næs se hrædlica ende mines lifes swa miclum
weorce swa me wæs þæt ic læs mærðo gefremed hæfde þonne
min willa wære.
 977. Ðas þing ic write to þon min se leofa magister þæt
þu ærest gefeo in þæm fromscipe mines lifes & eac blissige in
þæm weorðmyndum.
 980. Ond eac swelce ecelice min gemynd stonde & hleonige
oðrum eorðcyningum to bysne, ðæt hie witen þy gearwor þæt min
þrym & min weorðmynd maran wæron, þonne ealra oþra kyninga þe
in middangearde æfre wæron.

END_TEXT
START_TEXT

Marv
B22.2.
The Marvels of the East: Rypins 1924, 51-67.



 1.1. Seo landbuend on fruman from antimolime þæm lande,
þæs landes is on gerime þæs læssan milgetæles þe stadio hatte
fif hund, & þæs miclan þe leones hatte þreo hund & eahta &
<foreign>lx</foreign>.
 1.7. On þæm ealande bið micel mænegeo sceapa.
 1.8. And þanon is to babilonian þæs læssan milgetæles
stadio hundteontig & eahta & <foreign>lx</foreign>, & þæs miclan milgetæles
þe leones hatte fiftyne & hundteontig.
 2.1. Seo londbunis is swyðust cepemonnum geseted, þær
beoð weðras acenned on oxna micelnesse þa buað oð meda burh.
 2.6. Þære burge nama is archemedon.
 2.7. Sio is mæst to babilonia burh.
 2.7. Þonon syndon þæs læssan milgetæles stadi <foreign>ccc</foreign>
& þæs maran þe leon hatte <foreign>cc</foreign> from archemedon.
 2.10. Þær syndon þa miclan mærða þæt syndon þa
weorc þe se micla macedonisca alexsander het gewyrcan.
 2.12. Þæt land is on lenge, & on bræde <foreign>cc</foreign> þæs
læssan milgetæles stadi & þæs miclan þe leones hatte <foreign>c xxx</foreign>
& healf mil.
 3.1. Sum stow is mon fereð to þære readan sæ.
 3.2. Seo is haten lentibelsinea, þæm beoð henna acenned
onlice þonne þe mid us beoð reades heowes.
 3.6. Gif hi hwylc man niman wile oþþe him o æthrineð
þonne forbærnað hy sona eal his lic.
 3.8. Þæt syndon ungefrægelicu liblac.
 4.1. Eac þonne þær beoð wildeor acenned.
 4.2. Þa deor þonne hy mannes stefne gehyrað, þonne fleoð
hy feor.
 4.5. Þa deor habbað eahta fet, & wælcyrian eagan, &
twa heafdu.
 4.6. Gif him hwylc mon onfon wille þonne hiera lichoman þæt
hy onælað.
 4.8. Þæt syndon þa ungefrægelicu deor.
 5.1. Þeos stow hafað nædran.
 5.1. Þa nædran habbað twa heafdu, þara eagan scinað
nihtes swa leohte swa blæcern.
 6.1. On sumon lande eoselas beoð acende þa habbað swa micle
hornas swa oxan.
 6.4. Þa syndon on þære mæstan wæstene þæt is on
þa suð healfe from babiloniam þa buað to þæm readan sæ, for
þara nædrena mænego þe in þæm stowum beoð þa hatton
corsias.
 6.10. Þa habbað swa micle hornas swa weðeras.
 6.11. Gif hy hwilcne man sleað oþþe a æthrineð þonne
swylteð he sona.
 6.13. On þam landum bið pipores genihtsumnis.
 6.14. Þone pipor healdaþ þa næddran on heora geornnesse.
 6.15. Þone pipor mon swa nimeð þæt mon þa stowe mid fyre
onæleð & þa nædran þonne of dune on þa eorþan þæt
fleoð, for þon se pipor bið sweart.
 6.18. From babiloniam oð persiam þa burh þar se pipor
weaxeð is þæs læssan milgeteles þe stadia hatte eahta hund mila.
 6.20. Of þæm is geteald þæs miclan milgeteles þe leones
hatte <foreign>vi</foreign> hund & <foreign>xxiii</foreign>, & an healf mil.
 6.22. Seo stow is unwæstmberenlicu for þara nædrena
mænego.
 7.1. Eac swylce þær beoð cende healfhundingas þa syndon
hatene conopenas.
 7.3. Hy habbað horses mana & eoferes tuxas & hunda heafdu
& heora oroð bið swylce fyres leg.
 7.7. Þas land beoð neah þæm burgum þe beoð eallum
worldwelum gefylled, þæt is on þa suð healfe egyptana landes.
 8.1. On sumon lande beoð men acende þa beoð on lenge syx
fotmæla.
 8.2. Hi habbað beardas oþ cneow side & feax oð helan.
 8.3. Homodubii hy syndon hatene, þæt beoð twimen, & be
hreawum fixum hy lifiað & þa etaþ.
 9.1. Capi hatte seo ea in þære ilcan stowe þe is haten
gorgoneus, þæt is wælkyrging.
 9.2. Þær beoð cende ametan swa micle swa hundas.
 9.3. Hy habbaþ swelce fet swa græshoppan, hy syndon reades
heowes & blaces heowes.
 9.5. Þa æmettan delfað gold up of eorþan from foran nihte
oð ða fiftan tid dæges.
 9.7. Þa men þe to þon dyrstige beoð þæt hi þæt
gold nimen þonne lædað hy mid him olfendan meran mid hyra folan &
stedan.
 9.9. Þa folan hy gesælað ær hy ofer þa ea faren.
 9.10. Þæt gold hi gefætað on þa meran & hy sylfe
onsittað & þa stedan þær forlætað.
 9.12. Þonne þa æmettan hy onfindað & þa hwile þe
þa æmettan embe þone stedan abysgode beoð.
 9.14. Þonne þa men mid þam meran & mid þam golde ofer
þa ea fareð.
 9.16. Hy beoð swa hrædlice ofer þære ea þæt men
wenað þæt hy fleogan.
 10.1. Betwih þysson twam ean is londbunis locotheo hatte,
þæt is betwih nile & bryxontes geseted.
 10.3. Seo nil is ealdor fullicra ea, & heo floweð of egypta
lande.
 10.4. And hi nemnað þa ea archoboleta þæt is haten
þæt micle wæter.
 10.6. On þyssum stowum beoð acende þa miclan mænego
olfenda.
 11.1. Ðær beoð cende men, hy beoð fiftyne fota lange &
hy habbað hwit lic & twa neb on anum heafde, fet & cneowu swyðe
reade, & lange nosa & sweart feax.
 11.7. Þonne hy cennan willað þonne farað hy on scipum to
indeum, & þær hyra gecynda in world bringaþ.
 12.1. Ciconia in gallia hatte þæt land þær beoð men
acende on ðrys heowes, þara heafdu beoð gemonu swa leona heafdu, &
hi beoð <foreign>xx</foreign> fota lange & hy habbað micelne muð swæ fon.
 12.8. Gyf hwylcne monnan on þæm landum ongitað oððe
geseoþ oððe him hwilc man folgiende bið, þonne feor hi fleoð &
blode hy swætað.
 12.11. Þas beoð men gewende.
 13.1. Begeondan brixonte þære ea east þonon beoð men
acende lange & micle, þa habbað fet & sconcan <foreign>xii</foreign> fota lange,
sidan mid breostum seofon fota lange.
 13.7. Hostes hy synd nemned cuþlice.
 13.9. Swa hwylcne man swa hy gelæccað þonne fretað hi
hyne.
 14.1. Ðonne seondon wildeor þa hatton lertices.
 14.3. Hy habbað eoseles earan & sceapes wulle & fugeles
fet.
 15.1. Þonne syndon oþere ealond suð from brixonte on þon
beoð men buton heafdum.
 15.3. Þa habbað on hyra breostum heora eagan & muð.
 15.6. Hy seondon eahta fota lange & eahta fota brade.
 16.1. Ðar beoð dracan cende, þa beoð on lenge
hundteontiges/ fotmæla lange & fiftiges.
 16.2. Hy beoð greate swa stænene swears micle.
 16.3. For þara dracena micelnesse ne mæg nan manna yþelice
on þæt land gefaran.
 17.1. From þisse stowe is oðer rice on þa suð healfe
garsegcges, þæt is geteald þæs læssan milgeteles þe stadia hatte
<foreign>ccc & xxxiii</foreign>, & þæs miclan þe leones hatte <foreign>cc liii</foreign> & an
mil.
 17.7. Þær beoð cende homodubii þæt beoð twylice
twimen Hy habbaþ oð ðone nafolan on menniscum gesceape & syþþan
on eoseles gelicnesse & hy habbað longe sconcan swa fugelas &
liþelice stefne.
 17.11. Gif hy hwilcne man on þæm landum ongytað oððe
geseoð þonne fleoð hy feor.
 18.1. Ðonne is oþer stow elreordge men beoð on, & þa
habbað cynigas under þara is geteald <foreign>c</foreign>.
 18.5. Þæt syndon þa wyrstan men & þa elreordegestan.
 18.6. And þar syndon twegen seaþas, oþer is sunnan oþer
monan.
 18.8. Se sunnan seað se bið dæges hat & nihtes ceald,
& se monan seað se bið nihtes hat & dæges ceald.
 18.10. Heora widnes is <foreign>cc</foreign> þæs læssan milgeteles stadia
and þæs maran þe leones hatte <foreign>cxxxiii</foreign> & an healf mil.
 19.1. ON þisse stowe beoð treowcyn þa beoð lawernbeame
& eletreowum onlice.
 19.3. Of þæm treowum balzamum se deorweorðesta ele bið
acenned.
 19.6. Seo stow is þæs læssan milgeteles þe stadia hatte
<foreign>c li</foreign> & þæs miclan þe leones <foreign>lii</foreign>.
 20.1. Ðonne is sum ealond in þære readan sæ, þær is
mancyn þæt is mid us donestre nemned, þa syndon geweaxene swa frihteras
fram þam heafde oð ðone nafolan, & se oðer dæl bið mennisce
onlic.
 20.9. And hy cunnon mennisce gereord.
 20.10. Þonne hy fremdes cynnes mannan geseoð, þonne nemnað
hy hyne & his magas cuþra manna naman, & mid leaslicum wordum hy hine
beswicað, & hine gefoð, & æfter þan hy hine fretað ealne
buton þon heafde & þonne sittað & wepað ofer þam heafde.
 21.1. Ðonne is east þær beoð men acende þa beoð on
wæstme fiftyne fota lange & <foreign>x</foreign> brade.
 21.3. Hy habbað micel heafod & earan swæ fon.
 21.3. Oþer eare hy him on niht underbredað, & mid oþran
hy wreoð him.
 21.7. Beoð þa earan swiðe leohte & hy beoð swa on
lichoman swa hwite swa meolc.
 21.10. Gyf hy hwilcne mannan on þæm lande geseoð oðþe
ongytað, þonne nymað hy hyra earan him on hand & fleoð swyðe, swa
hrædlice swa is wen þæt hy fleogen.
 22.1. Ðonne is sum ealond on þæm beoð men acende þara
eagan scinaþ swa leohte swa man micel blacern onele þeostre nihte.
 23.1. Ðonne is sum ealond þæt is þæs læssan
milgeteles þe stadia hatte on lenge & on bræde <foreign>ccc & lx</foreign>, &
þæs miclan þe leones hatte <foreign>cx</foreign>.
 23.6. Þær wæs getymbro on beles dagum & iobes temple of
isernum geworcum & of glæs gegotum.
 23.8. And on þære ilcan stowe is æt sunnan upgange setl
quietus þæs stillestan bisceopes se nænine oþerne mete ne þige
buton sæ ostrum & be þam he lifede.
 24.1. Ðonne is gylden wingeard æt sunnan upgonge se hafað
bergean hundteontiges fotmæla & fiftiges.
 24.3. Of þæm bergean beoð cende saragimmas.
 25.1. Ðonne is oþer rice on babilonia landum þær is seo
mæste dun betwih meda dune & armoenia.
 25.4. Seo is ealra duna mæst & hyhst.
 25.6. Þær syndon gedefelice menn þa habbað him to
cynedome þone readan sæ & to anwalde.
 25.8. Þær beoð cende sarogimmas.
 26.1. Ymb þas stowe beoð wif acenned, þa habbað beardas swa
side oð hyra breost, & horses hyda hy habbað him to hrægle gedon.
 26.3. Þa syndan hundicgean swiðast nemde, & fore
hundum/ tigras & leon & loxas þæt hy fedað þæt syndon þa
cenestan deor.
 26.7. And ealra þara wildeora cyn þe on þære dune acende
beoð mid heora scin þæt hy gehuntiaþ.
 27.1. Ðonne syndan oþere wif þa habbað eoferes tuxas &
feax oð helan side, & oxan tægl on lendunum.
 27.5. Þa wif syndon þryttyne fota lange & hyra lic bið on
marmorstanes hiwnesse.
 27.8. And hy habbað olfendan fet & eoseles teð.
 27.9. Of hyra micelnesse hy gefylde wæron from þæm miclan
macedoniscan alexandre.
 27.14. Þa cwealde he hy þa he hy lifiende oferfon ne mehte, for
þon hy syndon æwisce on lichoman & unweorþe.
 28.1. Be þæm garsecge is wildeora cyn þa hatton catinos
þær syndon freawliti deor.
 28.4. And þær syndon men þe be hreawum flæsce, & be
hunie hy lifiað.
 29.1. On þæm wynstran dæle þæs rices þe þa deor on
beoð catinos, & þær beoð gæstliþende men, cyningas þa
habbaþ under monigfealde leod hatan.
 29.6. Heora landgemæra buaþ neah þæm garsecge.
 29.9. Þanon fræm þæm wynstran dæle syndon fela
cyninga.
 30.1. Ðis mancyn lyfað fela geara, & hy syndon fremfulle
men.
 30.3. Gif hwilc mon him to cymð þon gifað hy him wif ær hy
hine onweg læten.
 30.7. Se macedonisca alexander þa he him to com, þa wæs he
wundrende hyra menniscnesse, ne wolde he hi cwellan ne him nan laðdon.
 31.1. Ðonne syndon treowcyn on þæm þa deorwyrþystan
stanas synd of acende, þonon hy growað.
 32.1. Ðær moncyn is seondon sweartes hyiwes on onsyne, þa
mon hateð sigelwara.

END_TEXT
START_TEXT

Lap
B22.3.
Lapidary: Evans and Serjeantson 1933, 13-14.



 1. Her onginð embe twelf derwyrðan stanas & gimmas þe we
leornudan in pocalipsis þære bec.
 3. Ðæt æreste gimcynn is þæt is blac & grene,
& þa hiw syndon buto togædere gemencgede, & sindon on naman
geaspis haten.
 5. Oþær is saphyrus, se is sunnan gelic, & on him
standað/ swilce gildene steorran.
 6. Ðridde is calcedonius haten, se ys byrnendum blacerne gelic.
 7. Feorþa smaragdus, se ys swiðe grene.
 8. Fyfta sardonix is haten, se is blode licost.
 9. Syxta onichinus is haten, se is ge brun & hæwen.
 10. Seofoða sardius haten, se is luttran blode gelic.
 11. Ehtoþa is berillus haten, se is luttran wætere gelic.
 12. Nigoþa is crisoprassus haten, se is grenum lece gelic, &
swilce him grene steorran of scinan.
 13. Andlyfta is topazius haten, se is golde gelic.
 14. Twelfta is carbunculus haten, se is byrnende glede gelic.
 16. Sum stan is þe adamans hatte, nele hine isern ne style ne
awiht heardes gretan, ac ælc bið þe forcuðra þe hine greteð.
 18. Sum stan hatte magneten, gif þæt isern bið bufan
þæm stane, hit wyle feallan on þane stan, gyf se stan bið bufan, hit
wile springan up ongean þæne stan.
 21. Abestus hatte sum stancynn on claudea rice.
 21. Gif he wyrð onbyrnede, ne mæg hine wæter ne wind
adwæscan.
 23. Sum stan is on persa rice, gif þu hine mid handa ahrinest, he
birneð sona.
 24. Se stan is haten piriten.
 24. Seleten hatte sum stan þæs gecyndu sind þæt he mid
wexsendan monan wexseð & mid waniendan wanað.
 26. Se stan bið gemet on persa rice.
 27. Sum stan hatte alexandrius.
 27. Se bið hwit & cristallum gelic.
 29. Sum stan is þe stircites hatte, in lucania man findeð, se
is in sealfe se betsta.
 30. Sum stan is cathotices haten, þone man findeð on corsia
lande, se wile cleofian on wihta gewilcere þe him hrineð.
 32. Sum stan is þe mocritum hatte, ne bið næfre niht to
þæs þystre þæt twegen heras ne magun gefeohtan heom betwinan, &
he is eac wið dricræftum god.
 35. An stan is in Sicilia, acates haten, se wæs on Pires
hyrnesse persea cyninges, þæs ansine is swilce an man pipige mid nigon
pipan & an man hearpige.
 37. Se mæg wið æghwylcum attre & duste.

END_TEXT
START_TEXT

Charm 1 (Storms)
B23.1.1.
Prose Charms and Charm Headings: Storms 1948, no. 12.



 1. Gif feoh sy undernumen.
 2. Gif hit sy hors, sing þis on his fetera oððe on his
bridel.
 3. Gif hit si oðer feoh, sing on þæt hofrec and ontend <foreign>III</foreign>
candella, dryp ðriwa þæt weax.
 4. Ne mæg hit nan man forhelan.
 5. Gif hit sy oþer orf, þonne sing ðu hit on <foreign>IIII</foreign> healfa
ðin, and sing ærest uprihte hit.

END_TEXT
START_TEXT

Charm 2 (Storms)
B23.1.2.
Prose Charms and Charm Headings: Storms 1948, no. 48.



 1. Wið ealra feoda grimnessum.

END_TEXT
START_TEXT

Charm 3 (Storms)
B23.1.3.
Prose Charms and Charm Headings: Storms 1948, App. nos. 4-6.



 1. Wið sarum eagum.
 2. Wið sarum earum.
 3. Wið magan seocnesse.

END_TEXT
START_TEXT

Charm 4 (Storms)
B23.1.4.
Prose Charms and Charm Headings: Storms 1948, no. 11A.



 1. Gyf feoh sy underfangen.
 2. Gyf hit sy hors, sing on his feteran oþþe on his bridele.
 3. Gyf hit sy oðer feoh, sing on þæt fotspor, and ontend
þreo candela and dryp on þæt hofrec þæt wex þriwa.
 4. Ne mæg hit þe nan mann forhelan.
 6. Gif hit sy innorf, sing þonne on feower healfe þæs huses
and æne on middan.
 8. <foreign>Crux Christi reducat. Crux Christi perfurtum periit, inventa
est. Abraham tibi semitas, vias, montes concludat, Job et flumina. Ad iudicium
ligatum perducat</foreign>.
 13. Judeas Crist ahengon, þæt heom com to wite swa strangan.
 15. Gedydon him dæda þa wyrrestan, hy þæt drofe
onguldon.
 17. Hælan hit heom to hearme micclum, for þam hi hyt forhelan
ne mihtan.


END_TEXT
START_TEXT

Charm 5 (Cockayne)
B23.1.5.
Prose Charms and Charm Headings: Cockayne 1864-6, III, 286.



 1. Gyf feoh sy underfangen, gif hit hors sy sing on his feteran
oþþe on his bridele, gif hit sy oðer feoh sing on þæt fotspor &
ontend þreo candela & dryp on þæt hofræc þæt wex þriwa.
 4. Ne mæg hit þe nan mann forhelan.
 5. Gif hit sy innorf sing þonne on feower healfe þæs huses
& æne on middan, <foreign>Crux Christi reducat, Crux Christi per furtum periit
inuenta est abraham tibi semitas uias montes concludat iob and flumina ad
iudicium ligatum perducat</foreign>.
 9. Iudeas Christi ahengon, þæt heom com to wite swa
strangum/, gedydon him dæda þa wirrestan, hy þæt drofe onguldon
hælan hit heom to hearme micclum for þam þe hi hit forhelan ne mihtan.

END_TEXT
START_TEXT

Charm 6 (Storms)
B23.1.6.
Prose Charms and Charm Headings: Storms 1948, no. 11B.



 1. Gif feoh sy undernumen.
 2. Gif hit sy hors, singon his feotere oððe on his bridels.
 3. Gif hit sy oðer feoh, sing on þæt hofrec, and ontend
ðreo candela and dryp on þæt hofrec wæx ðriwa.
 4. Ne mæg hit ðe manna forhelan.
 6. Gif hit sy inorf, sing on feower healfa þæs huses and
æne on middan.
 8. <foreign>Crux Christi reducat. Crux Christi per furtum periit, inventa
est. (10) Abraham tibi semitas, vias, montes concludat, Job et flumina. Ad
iudicium ligatum perducat</foreign>.
 13. Judeas xri Crist ahengon, ðæt him com to wite swa
strangum.
 15. Gedydon heom dæda þa wyrstan, hi þæt drofe
forguldon.
 16. Hælon hit him to hearme miclum, and heo hit na forhelan ne
mihton.

END_TEXT
START_TEXT

Charm 7 (Zupitza)
B23.1.7.
Prose Charms and Charm Headings: Zupitza 1892, 364-5.



 1. Gyf ðe ðynce, þæt ðine fynd þwyrlice ymbe þe
ðrydian, ðonne gang þu on gelimplicere stowe and þe ða halgan rode to
gescyldnesse geciig and asete þe aðenedum earmum and cweð þus ærest:
<foreign>Ave, alma crux, que mundi pretium portasti, que uexilla regis eterni ferebas,
in te enim Christus triumphauit, in te et ego miser peccator, famulus tuus
Nomen. O sancta crux, omnes in nos insurgentes uincamus per</foreign>.
 7. Sing ðonne þas salmas oð ende: <foreign>Domine deus meus, in te
speraui, Vsque quo, domine, Exaudi, domine III Kyrrieleison. Pater noster.
Preces Per signum sancte crucis, (10) Adoramus te, Christe, Salua nos, Christe,
Redemtor et saluator noster unice et unigenite fili dei, qui per crucis
patibulum uim et fortitudinem Satane destruxisti, concede, ut ego miser et
peccator famulusque tuus No sancte signo crucis munitus ac protectus omnium
mihi aduersantium machinas dirumpere ualeam. Gui uiuis etc</foreign>.
 15. Stand þonne up sume hwile and sing ðisne sealm oð ende
aþenedum earmum: <foreign>Domine, quid multiplicati</foreign>, and cweð þær æfter
þas bledsunge: <foreign>Hoc signaculo sancte crucis prosternantur, domine, omnes
inimici mei tam uisibiles, quam inuisibiles, tam presentes, quam absentes, tam
potentes quam impotentes. Amen</foreign>.
 19. Sing þisne salm oð ende and sing hine aþenedum earmum swa
oft, swa ðu oftost mæge: <foreign>Ad te domine, leuaui, Kyrrieleison. Pater
noster. Preces. Hoc signum crucis erit in celo, cum dominus ad iudicandum
uenerit, per signum sancte crucis, omnis terra, domine, exaudi orationem, deus,
qui per crucem et passionem tuam redemisti mundum, libera me, domine, ab
omnibus peccatorum meorum periculis et ab omnium machinis aduersariorum meorum.
Qui uiuis</foreign>.
 26. And wyrc swyþe gelome Cristes rode tacen on ðinum heafde
and cweð þis gelome: <foreign>Ecce crucem domini</foreign>, and cweþ ðis þonne: <foreign>Hoc
signaculo sancte crucis</foreign>.

END_TEXT
START_TEXT

Charm 8 (Ker)
B23.1.8.
Prose Charms and Charm Headings: Ker 1957, 161.<P>Citation is a single sentence following ed.</P>



 1. He mæg alysan gastas of helle wite.

END_TEXT
START_TEXT

Charm 9.1 (Cockayne)
B23.1.9.1.
Prose Charms and Charm Headings: Cockayne 1864-6, III, 295.



 1. Wið poccas.
 2. Wið geswell.
 3. Wið gedrif.

END_TEXT
START_TEXT

Charm 9.2 (Storms)
B23.1.9.2.
Prose Charms and Charm Headings: Storms 1948, no. 34.



 1. Se engel brohte þis gewrit of heofonum and lede hit on uppan
Sanctus Petrus weofud on Rome.
 3. Se þe þis gebed singð on cyrcean, þonne forstent hit him
sealtera sealma.
 4. And se þe hit singð æt his endedæge, þonne forstent
hit him huselgang.
 6. And hit mæg eac wið æghwilcum uncuþum yfele,
ægðer ge fleogendes ge farendes.
 7. Gif hit innon bið, sing þis on wæter, syle him drincan.
 8. Sona him bið sel.
 8. Gif hit þonne utan si, sing hit on fersce buteran and smere
mid þæt lic.
 9. Sona him kymð bot.
 10. And sing þis ylce gebed on niht ær þu to þinum reste
ga, þonne gescylt þe God wið unswefnum þe nihternessum on menn
becumað/, oð ende.

END_TEXT
START_TEXT

Charm 9.3 (Storms)
B23.1.9.3.
Prose Charms and Charm Headings: Storms 1948, no. 69.



 1. Gif þu wille gan in to þinum hlaforde oþþe to kyninge
oþþe to oþrum menn oððe to gemote, þonne bær þu þas stafas
mid þe.
 3. Þonne bið he þe liþe and blið.

END_TEXT
START_TEXT

Charm 10 (Storms)
B23.1.10.
Prose Charms and Charm Headings: Storms 1948, no. 82.



 1. Þis is man sceal singan nigon syþon wiþ utsiht on an
hrerenbræden æg þry dagas.
 3. <foreign>Ecce dol gola ne dit dudum bethe cunda bræthe cunda.
Elecunda ele uahge macte me erenum. Ortha (5) fuetha la ta uis leti unda.
Noeuis terre dulge doþ</foreign>.
 6. Pater noster oþ ende.
 6. And cweþ symle æt þam <foreign>drore huic</foreign> ðæt is.

END_TEXT
START_TEXT

Charm 11 (Ker)
B23.1.11.
Prose Charms and Charm Headings: Ker 1957, 200.



 1. Wið fotcoþe.
 1. Singe man þas fers ærest <foreign>sancta marina dominus regnauit.
Et cantate domino Et in omnem terram</foreign> and be sancte eadwarde and be sancte
grimbalde <foreign>posuisti domine et per capud eius</foreign> and be sancta bride <foreign>offerentur
regi firgines</foreign> and be sancta ceadda <foreign>amauit eum dominum</foreign> and biddan drihten and
þas halgan þæt him gescilde wið þan coþe.

END_TEXT
START_TEXT

Charm 12.1 (Cockayne)<extent></extent>
B23.1.12.1.
Prose Charms and Charm Headings: Cockayne 1864-6, I, 397.



 1. Mædere cið on þinre hyfe þonne ne aswonð nan man
þine beon ne hi man ne mæg forstelan þa hwile þe se cið on
þære hyfe bið.

END_TEXT
START_TEXT

Charm 12.2 (Storms)<extent></extent>
B23.1.12.2.
Prose Charms and Charm Headings: Storms 1948, no. 85.



 1. Þis is sancte columcille circul.
 2. Writ þysne circul mid þines cnifes orde on anum mealmstane
and sleah ænne stacan on middan þam ymbhagan, and lege þone stan on
uppan þam stacan, þæt he beo eall under eorðan, butan þam
gewritenan.

END_TEXT
START_TEXT

Charm 12.3 (Storms)<extent></extent>
B23.1.12.3.
Prose Charms and Charm Headings: Storms 1948, no. 86.



 1. Þonne þe man hwet forstele, awrit þis swigende and do on
þinne wynstran sco under þinum ho, þonne geacsaxt þu hit sona.

END_TEXT
START_TEXT

Charm 12.4 (Storms)<extent></extent>
B23.1.12.4.
Prose Charms and Charm Headings: Storms 1948, no. 50.



 1. Þis is þinan yrfe to bote.
 2. Sing ymb þin yrfe ælce æfen him to helpe.

END_TEXT
START_TEXT

Charm 12.5 (Ker)<extent></extent>
B23.1.12.5.
Prose Charms and Charm Headings: Ker 1957, 300.



 1. Lange sticcan feðerecgede, and writ on ægðerne sticcan.
 2. Ælcere ecge an pater noster oð ende.
 2. And lege þone an þam berene on þa flore, and þone
oðerne on ofer þam oðrum sticcan þæt þær si rode tacn on.
 5. And nim of ðam gehalgedan hlafe þe man halgie on
hlafmæssedæg feower snæda & gecryme on þa feower hyrna þæs
berenes.
 6. Þis is þeo bletsung þærto.
 7. Þis is seo oðer bletsung.

END_TEXT
START_TEXT

Charm 13.1 (Storms)<extent></extent>
B23.1.13.1.
Prose Charms and Charm Headings: Storms 1948, no. 77.



 1. Gif men ierne blod of nebbe to swiðe, sume þis writað.
 2. Ge horse ge men blod seten.

END_TEXT
START_TEXT

Charm 13.2 (Storms)<extent></extent>
B23.1.13.2.
Prose Charms and Charm Headings: Storms 1948, no. 78.



 1. Wið þone dworh on <foreign>III</foreign> oflætan writ.

END_TEXT
START_TEXT

Charm 14 (Ker)
B23.1.14.
Prose Charms and Charm Headings: Ker 1957, 356.



 1. Wið blodryne.
 1. Writ ðæt.

END_TEXT
START_TEXT

Charm 15.1 (Storms)<extent></extent>
B23.1.15.1.
Prose Charms and Charm Headings: Storms 1948, no. 45.



 1. Wiþ wif bearn eacenu.
 2. Writ ðis on wexe ðe næfre ne com to nanen wyrce, and bind
under hire swiðran fot.

END_TEXT
START_TEXT

Charm 15.2 (Storms)<extent></extent>
B23.1.15.2.
Prose Charms and Charm Headings: Storms 1948, no. 49.



 1. Wiþ gestice.
 2. Wrið Cristes mæl, and sing ðrywe ðær an ðis and
Pater Noster.

END_TEXT
START_TEXT

Charm 15.3 (Storms)<extent></extent>
B23.1.15.3.
Prose Charms and Charm Headings: Storms 1948, no. 41.



 1. Wið uncuðum swyle.
 2. Sing on ðine læcefinger <foreign>III Pater Noster</foreign>, and writ ymb
þæt sare and cweð.
 4. <foreign>Fuge diabolus, Christus te sequitur. Quando natus est Christus,
fugit dolor</foreign>.
 6. And eft <foreign>III Pater Noster</foreign> and <foreign>III Fuge diabolus</foreign>.

END_TEXT
START_TEXT

Charm 15.4 (Ker)<extent></extent>
B23.1.15.4.
Prose Charms and Charm Headings: Ker 1957, 410.



 1. Wið toðece.

END_TEXT
START_TEXT

Charm 16 (Ker)
B23.1.16.
Prose Charms and Charm Headings: Ker 1957, 435.



 1. Wid blodrine of nosu, wriht on his forheafod on cristes mel.

END_TEXT
START_TEXT

Charm 17.1 (Stokes)<extent></extent>
B23.1.17.1.
Prose Charms and Charm Headings; Stokes 1891, 144-5.



 1. Þis man sceal wið þæt gedrif writan on þreom
leacbladan and his naman þærmid, Eugenius, Stephanus, Portarius,
Dyonisius, Sambucius, Cecilius, et Cyriacus.

END_TEXT
START_TEXT

Charm 17.2 (Ker)<extent></extent>
B23.1.17.2.
Prose Charms and Charm Headings: Ker 1957, 458.



 1. Wið blodryne.

END_TEXT
START_TEXT

Charm 18 (Nap)
B23.1.18.
Prose Charms and Charm Headings: Napier 1890, 324.



 1. Ðis mæg wið gedrif.
 1. Genim <foreign>ix</foreign> oflætan & gewrit on ælcere on þas wisan:
Iesus christus, & sing þærofer <foreign>IX pater noster</foreign>, & syle ætan
ænne dæg <foreign>iii</foreign> & oðerne <foreign>iii</foreign> & ðriddan <foreign>iii</foreign> & cweðe
æt ælcon siðan þis ofer þone mann.

END_TEXT
START_TEXT

Charm 19 (Storms)
B23.1.19.
Prose Charms and Charm Headings: Storms 1948, no. 17.



 1. Wið ælfadle.
 1. Nim bisceopwyrt, finul, elehtre, ælfþonan nioþowearde,
and gehalgodes Cristes mæles ragu and stor, do ælcre handfulle.
 3. Bebind ealle þa wyrta on claþe, bedyp on fontwætre
gehalgodum þriwa.
 5. Læt singan ofer III mæssan, ane <foreign>Omnibus Sanctis,</foreign> oþre
<foreign>Contra Tribulationem,</foreign> þriddan <foreign>Pro Infirmis.</foreign>
 7. Do þonne gleda an gledfæt and lege þa wyrta on.
 7. Gerec þone man mid þam wyrtum ær undern and on niht.
 9. And sing <foreign>Letania</foreign> and <foreign>Credan</foreign> and <foreign>Pater Noster.</foreign>
 10. And writ him Cristes mæl on ælcum lime.
 11. And nim lytle handfulle þæs ilcan cynnes wyrta, gelice
gehalgode, and wyl on meolce; dryp þriwa gehalgodes wætres on and supe
ær his mete.
 14. Him bið sona sel.
 15. Wið þon ilcan.
 15. Gang on þunres æfen, þonne sunne on setle sie, þær
þu wite elenan standan.
 17. Sing þonne <foreign>Benedicite</foreign> and <foreign>Pater Noster</foreign> and <foreign>Letanian.</foreign>
 18. And sting þin seax on þa wyrte.
 18. Læt stician þær on, gang þe aweg.
 20. Gang eft to þonne dæg and niht furþum scade.
 20. On þam ilcan uhte gang ærest to ciricean, and þe gesena
and Gode þe bebeod.
 22. Gang þonne swigende and þeah þe hwæthwega egeslices
ongean cume oþþe man ne cweþ þu him ænig word to, ær þu cume to
þære wyrte þe þu on æfen ær gemearcodest.
 25. Sing þonne <foreign>Benedicite</foreign> and <foreign>Pater Noster</foreign> and <foreign>Letania.</foreign>
 26. Adelf þa wyrt, læt stician þæt seax þær on.
 27. Gang eft swa þu raþost mæge to ciricean, and lege under
weofod mid þam seaxe.
 28. Læt licgan oþ þæt sunne uppe sie.
 29. Awæsc siþþan, do to drence, and bisceopwyrt and Cristes
mæles ragu, awyl þriwa on meolcum.
 30. Geot þriwa halig wæter on.
 31. Sing on <foreign>Pater Noster</foreign> and <foreign>Credan</foreign> and <foreign>Gloria in excelsis
Deo,</foreign> and sing on hine <foreign>Letania.</foreign>
 32. And hine eac ymbwrit mid sweorde on IIII healfa on cruce.
 34. And drince þone drinc siþþan.
 35. Him biþ sona sel.
 36. Eft wiþ þon.
 36. Lege under weofod þas wyrte, læt gesingan ofer VIIII
mæssan: recels, halig sealt, III heafod cropleaces, ælfþonan
nioþewearde, elenan.
 39. Nim on morgen scenc fulne meoluce.
 39. Dryp þriwa haliges wæteres on.
 40. Supe swa he hatost mæge, ete mid III snæda
ælfþonan.
 41. And þonne he restan wille, hæbbe gleda þær inne.
 41. Lege stor and ælfþonan on þa gleda, and rec hine mid
þæt he swæte, and þæt hus geond rec.
 44. And georne þone man gesena.
 45. And þonne he on reste gange, ete III snæda eolenan and III
cropleaces and III sealtes.
 46. And hæbbe him scenc fulne ealað.
 46. And drype þriwa halig wæter on.
 47. Besupe ælce snæd.
 47. Gereste hine siþþan.
 48. Do þis VIIII morgenas and VIIII niht.
 49. Him bið sona sel.
 50. Gif him biþ ælfsogoða, him beoþ þa eagan geolwe
þær hi reade beon sceoldon.
 52. Gif þu þone mon lacnian wille, þænc his gebæra and
wite hwilces hades he sie.
 53. Gif hit biþ wæpnedman and locað up þonne þu hine
ærest sceawast, and se andwlita biþ geolwe blac, þone mon þu meaht
gelacnian æltæwlice, gif he ne biþ þær on to lange.
 55. Gif hit biþ wif and locað niþer þonne þu hit ærest
sceawast, and hira andwlita biþ reade wan, þæt þu miht eac gelacnian.
 57. Gif hit bið dægþerne leng on þonne XII monaþ and sio
onsyn biþ þyslicu, þonne meaht þu hine gebetan to hwile, and ne meaht
hwæþere æltæwlice gelacnian.
 62. Writ þis gewrit: <foreign>Scriptum est rex regum et dominus
dominantium. byrnice. beronice. lurlure, iehe. aius. aius. aius. Sanctus.
Sanctus. Sanctus. dominus deus Sabooth. amen. alleluiah.</foreign>
 67. Sing þis ofer þam drence and þam gewrite: <foreign>Deus
omnipotens, pater domini nostri Jesu Cristi, per inpositionem huius scriptura
expelle a famulo tuo N. omnem impetuum castalidum de capite, de capillis, de
cerebro, de fronte, de lingua, de sublingua, de guttore, de faucibus, de
dentibus, de oculis, de naribus, de auribus, de manibus, de collo, de brachiis,
de corde, de anima, de genibus, de coxis, de pedibus, de conpaginibus omnium
membrorum intus et foris. Amen.</foreign>
 77. Wyrc þonne drenc: fontwæter, rudan, salvian, cassuc,
draconzan, þa smeþan wegbrædan niþewearde, feferfugian, diles crop,
garleaces III clufe, finul, wermod, lufestice, elehtre; ealra emfela.
 80. Writ III crucem mid oleum infirmorum, and cweð: <foreign>Pax tibi.</foreign>
 82. Nim þonne þæt gewrit, writ crucem ofer þam drince, and
sing þis þær ofer: <foreign>Deus omnipotens, pater domini nostri Jesu Cristi,
per inpositionem hius scriptura et per gustum huius expelle diabolum a famulo
tuo N.</foreign>
 87. And <foreign>Credo</foreign> and <foreign>Pater Noster.</foreign>
 88. Wæt þæt gewrit on þam drence and writ crucem mid him
on ælcum lime and cweð: <foreign>Signum crucis Christi conserva te in vitam
eternam. Amen.</foreign>
 92. Gif þe ne lyste, hat hine selfne oþþe swa gesubne swa he
gesibbost hæbbe, and senige swa he selost cunne.
 94. Þes cræft mæg wiþ ælcre feondes costunge.

END_TEXT
START_TEXT

Charm 20 (Storms)
B23.1.20.
Prose Charms and Charm Headings: Storms 1948, no. 20.



 1. Wyrc sealfe wið ælfcynne and nihtgengan and þam mannum
þe deofol mid hæmð.
 2. Genim eowohumelan, wermod, bisceopwyrt, elehtre, æscþrote,
beolone, harewyrt, haransprecel, hæþbergean wisan, cropleac, garleac,
hegerifan corn, gyþrife, finul.
 5. Do þas wyrta on an fæt, sete under weofod, sing ofer IX
mæssan, awyl on buteran and on sceapes smerwe, do haliges sealtes fela on,
aseoh þurh clað, weorp þa wyrta on yrnende wæter.
 8. Gif men hwilc yfel costung weorþe, oþþe ælf oþþe
nihtgengan, smire his andwlitan mid þisse sealfe, and on his eagan do and
þær him se lichoma sar sie.
 10. And recelsa hine and sena gelome.
 11. His þing biþ sona selre.

END_TEXT
START_TEXT

Charm 21 (Storms)
B23.1.21.
Prose Charms and Charm Headings: Storms 1948, no. 28.



 1. WIÞ DEOFLE AND UNGEMYNDE: Wiþ deofle liþe drenc and
ungemynde, do on ealu cassuc, elehtran moran, finul, ontre, betonic,
hindheoloþe, merce, rude, wermod, nefte, elene, ælfþone, wulfes comb.
 4. Gesing XII mæssan ofer þam drence and drince.
 5. Him biþ sona sel.
 6. Drenc wiþ deofles costunga: þefan þorn, cropleac, elehtre,
ontre, bisceopwyrt, finul, cassuc, betonice, gehalga þas wyrta, do on ealu
haligwæter.
 9. And sie se drenc þær inne, þær se seoca man inne sie,
and simle ær þon þe he drince, sing þriwa ofer þam drence: <foreign>Deus in
nomine tuo salvum me fac.</foreign>

END_TEXT
START_TEXT

Charm 22 (Storms)
B23.1.22.
Prose Charms and Charm Headings: Storms 1948, no. 29.



 1. Wiþ wambewærce and ryselwærce.
 1. Þær þu geseo tordwifel on eorþan upweorfan, ymbfo hine
mid twam handum mid his geweorpe.
 3. Wafa mid þinum handum swiþe and cweð þrowa: <foreign>Remedium
facio ad ventris dolorem</foreign>.
 5. Weorp þonne ofer bæc þone wifel on wege.
 5. Beheald þæt þu ne locige æfter.
 7. Þonne monnes wambe wærce oððe rysle, ymbfoh mid þinum
handum þa wambe.
 9. Him biþ sona sel.
 10. XII monaþ þu meaht swa don æfter þam wifele.

END_TEXT
START_TEXT

Days 1.1 (Forst)
B23.2.1.1.
Tables of Lucky and Unlucky Days: Forster 1929, 260.



 1. Ðry dagas synd on <foreign>XII</foreign> monðum mid <foreign>III</foreign> nihtum, on ðam ne
bið nan wif acenned.
 3. And swahwylc wæpman swa on ðam dagum accenned bið, ne
forealdeð his lichomo næfre on eorðan ær domesdæge.
 7. Þæt is an þære daga on æftewardan Decembre, and
<foreign>II</foreign> on forewardan Ianuarii.
 10. Feawe men synd, þe þas cunan.

END_TEXT
START_TEXT

Days 1.2 (Forst)
B23.2.1.2.
Tables of Lucky and Unlucky Days: Forster 1929, 273.



 1. Ðry dagas synd on <foreign>XII</foreign> monðum, þa synd swiðe unhalwende
monnum oððe nytenum blod on to forlætene oððe drenc to drincane.
 4. Þæt is se æftemæste monandæg on Aprilis, ær he
gange of tune, and se forma monandæg on Agustusmonað, and se
æftemæste monandæg on Decembermonað, ær he gange of tune.
 9. Seðe on ðam <foreign>III</foreign> monandagum mon oððe nytene blod
forlæteð, on þone ðridan dæg he sceal sweltan, oððe he ne
gebiðeð þæs seofðan dæges.
 12. And gif he drinc drinceð to læcecrefte, ær <foreign>XV</foreign> dagan
he sceal sweltan.
 14. And gif hwylc man acenned bið on þissum <foreign>III</foreign> dagum, he
sceal sweltan yfele deaðe.
 16. And seðe et goseflæsc on þisson <foreign>III</foreign> dagan, ær <foreign>XL</foreign>
dæge he sceal sweltan.

END_TEXT
START_TEXT

Days 1.3 (Forst)
B23.2.1.3.
Tables of Lucky and Unlucky Days: Forster 1925-6, 77.<P>Citation is a single sentence, following ed.</P>



 1. Þreo dawes beoð on tweolf moneþ, þet beoþ swuþe
unhalewende monne oþer nutene blod on to forletene oþer drenc to
drinkene.
 2. Þet is þe æftemeste monandai.

END_TEXT
START_TEXT

Days 2 (Henel)
B23.2.2.
Tables of Lucky and Unlucky Days: Henel 1934-5, 334-5.



 1. <foreign>Luna I Bona est</foreign> her hit is god tima.
 2. <foreign>Luna II Non est bona</foreign> nis hit her god tima.
 3. <foreign>Luna III Ab hora tertia bona est</foreign> fram ðære <foreign>III</foreign> tide.
 4. <foreign>Luna IIII In matutina bona est</foreign> on ærnemergen.
 5. <foreign>Luna V Non est bona</foreign> nis hit her god tima.
 6. <foreign>Luna VI Non est bona</foreign> nis hit her god tima.
 7. <foreign>Luna VII Omni die bona est</foreign> ealne dæg hit is god.
 8. <foreign>Luna VIII De nona usque ad noctem bona est</foreign> fram none.
 9. <foreign>Luna VIIII Non est bona</foreign> nis hit her god tima.
 10. <foreign>Luna X Non est bona</foreign> nis hit her god tima.
 11. <foreign>Luna XI Non est bona</foreign> nis hit her god tima.
 12. <foreign>Luna XII Non est bona</foreign> nis hit her god tima.
 13. <foreign>Luna XIII A quinta ora bona est</foreign> fram ðære <foreign>V</foreign> tidæ.
 14. <foreign>Luna XIIII Bona est</foreign> her hit is god tima.
 15. <foreign>Luna XV Non est bona</foreign> nis hit her god tima.
 16. <foreign>Luna XVI Inutilis est</foreign> nis hit her nytwirðlic.
 17. <foreign>Luna XVII Bona est</foreign> her hit is god tima.
 18. <foreign>Luna XVIII Non est bona</foreign> nis hit her god tima.
 19. <foreign>Luna XIX Melior est</foreign> her hit is betere.
 20. <foreign>Luna XX Non est bona</foreign> nis hit her god tima.
 21. <foreign>Luna XXI In matutina bona est</foreign> on ærnemergen.
 22. <foreign>Luna XXII Ab ora III ad VI bona</foreign> fram underne oð middæg.
 23. <foreign>Luna XXIII Ab ora quinta bona est</foreign> fram ðære <foreign>V</foreign> tide.
 24. <foreign>Luna XXIIII Bona est</foreign> her hit is god tima.
 25. <foreign>Luna XXV Non est bona</foreign> nis hit her god tima.
 26. <foreign>Luna XXVI Bona est</foreign> her hit is god tima.
 27. <foreign>Luna XXVII Tota die bona est</foreign> ealne dæg hit is god.
 28. <foreign>Luna XXVIII Non est bona</foreign> nis hit her god tima.
 29. <foreign>Luna XXVIIII Bona est</foreign> her hit is god tima.
 30. <foreign>Luna XXX Non est bona</foreign> nis hit her god tima.

END_TEXT
START_TEXT

Days 3.1 (Forst)
B23.2.3.1.
Tables of Lucky and Unlucky Days: Forster 1929, 262-4.



 1. Syndon twegen dagas on ægwylcum monðe, swahwætswa on
þam dagum ongynð, ne wurð hit næfre geendod.
 4. On Ianuarius, þonne se mona bið <foreign>III</foreign> nihta eald and
<foreign>IIII</foreign>.
 6. On Februarius, þonne he bið <foreign>V</foreign> nihta eald and <foreign>VII</foreign>.
 8. On Martius, þonne he bið <foreign>VI</foreign> nihta eald and <foreign>VII</foreign>.
 10. On Aprelis, þonne he bið <foreign>V</foreign> nihta eald and <foreign>VIII</foreign>.
 12. On Maius, þonne he bið <foreign>VIII</foreign> nihta eald and <foreign>IX</foreign>.
 14. On Iunius, þonne he bið <foreign>V</foreign> nihta eald and <foreign>XVII</foreign>.
 15. On Iulius, þonne he bið <foreign>III</foreign> nihta eald and <foreign>XIII</foreign>.
 16. On Agustus, þonne he bið <foreign>VIII</foreign> nihta eald and <foreign>XIII</foreign>.
 17. On September, þonne he bið <foreign>V</foreign> nihta eald and <foreign>IX</foreign>.
 18. On October, þonne he bið <foreign>V</foreign> nihta eald and <foreign>XV</foreign>.
 19. On Nouember, þonne he bið <foreign>VII</foreign> nihta eald and <foreign>IX</foreign>.
 20. On December, þonne he bið <foreign>III</foreign> nihta eald and <foreign>XII</foreign>.
 21. And swa hit bið, gyme, seþe wylle.

END_TEXT
START_TEXT

Days 3.2 (Forst)
B23.2.3.2.
Tables of Lucky and Unlucky Days: Forster 1929, 266-9.



 1. Ða ealdan læces gesetton on ledonbocum, þæt on
ælcum monðe beoð æfre twegen dagas, þa syndon swiðe derigendlice
ænigne drenc to drincanne oþþe blod to lætenne, forþamþe an tid
is on ælcum þara daga, gif man ænige æddran geopenað on þara
tide, þæt hit bið lifleast oððe langsum sar.
 8. Þæs cunnede sume læce and let his horse blod on
þære tide, and hit læg sona dead.
 10. Nu syndon hit þas dagas, swaswa hit her onsegð.
 12. Se forma dæg on Martio, þæt is on Hlydanmonðe and se
feorða dæg ær his ende.
 14. On þam oðrum monðe, þe we Aprelis hatað, se teoða
dæg is derigendlic and se ændlyfte ær his ende.
 17. On Maiusmonðe se þridda dæg is derigendlic and se
seofoða ær his ende.
 20. On Iuniusmonðe se <foreign>X</foreign> dæg and ær his ende se <foreign>XV</foreign>.
 22. On Iuliusmonðe se <foreign>XIII</foreign> dæg and ær his ende se <foreign>X</foreign>.
 24. On Agustusmonðe se <foreign>I</foreign> dæg and ær his ende se <foreign>II</foreign>.
 26. On Septembermonðe se <foreign>III</foreign> dæg and ær his ende se <foreign>X</foreign>.
 28. On Octobermonðe se <foreign>III</foreign> dæg and ær his ende se <foreign>X</foreign>.
 29. On Nouembermonðe se <foreign>V</foreign> dæg and ær his ende se <foreign>III</foreign>.
 31. On Decembermonðe se <foreign>VII</foreign> dæg and ær his ende se <foreign>X</foreign>.
 33. On Ianuariusmonðe se <foreign>I</foreign> dæg and ær his ende se <foreign>VII</foreign>.
 35. On Februariusmonðe se <foreign>IIII</foreign> dæg and ær his ende se
þridda.
 37. We gesetton on foreweardan þissere endebyrdnesse þone
monað Martius, þe menn hatað Hlyda, forþam he is annginn æfter
rihtan getele ealles þæs geares, and se ælmihtiga god on þam monðe
gesceop ealle gesceafta.
 42. Nu eft be þam monan is mycclum to warnienne, þæt man on
<foreign>IIII</foreign> nihta ealdne monan oþþe on <foreign>V</foreign> nihta menn blod ne læte, swa us
bec seggað, ærþamþe se mona and seo sæ beon anræde.
 46. Ac we gehyrdon seggon sumne þisne mann, þæt nan mann ne
leofode, þe him blod lete on ealra halgena mæssedæg, oþþe gif he
gewundod wære.
 49. Nis þis nan wiglung, ac wise menn hit afunden þurh þone
halgan wisdom, swa heom god ælmihtig gedihte.

END_TEXT
START_TEXT

Days 3.3 (Forst)
B23.2.3.3.
Tables of Lucky and Unlucky Days: Forster 1929, 260.



 1. Ðreo dagas syndon on <foreign>XII</foreign> monðum mid þrim nihtum, on
þam ne bið nan wifmann akenned.
 3. And swahwylc wæpnedmann on þam dagum akenned bið, ne
forrotað his lichama næfre on eorðan, ne he ne fulað ær
domesdæge.
 7. Nu is an þara daga on æftewyrdne Decembre, and þa twegen
on foreweardan Ianuarie þam monðe.
 10. And feawe synd, þe þas geryne cunnan oþþe witan.

END_TEXT
START_TEXT

Days 4 (Forst)
B23.2.4.
Tables of Lucky and Unlucky Days: Forster 1929, 271-3.



 1. Þry dagas syndon on geare, þe we Egiptiace hatað, þæt
is on ure geðeode plihtlice dagas, on ðam nateþæshwon for nanre neode
ne mannes ne neates blod þæm monðe, þe we Aprilis hatað, se nyxta
monandæg, and þonne is se oðer ingangende þe monð, þe we Agustus
hatað, se æresta monandæg, þonne is se þridda and se æresta
monandæg æfter utgange þæs monðes Decembris Seðe on þisum
þrim dagum his blod gewanað, sy hit man, sy hit nyten, þæsðe we
secgan hyrdon, þæt sona on ðam forman dæge oððe on ðam
feorðan his lif he geendoð, oþþe gif his lif lengre bið, þæt he
to ðam seofoðan dæge ne becymð.
 17. Oððe gif he hwylcne drenc drincð þam þrim dagum, his
lif he geendað.
 20. And seðe on þysum ylcum þrym dagum goseflæsces
onbyrgð, binnan feowertiges daga fyrste his lif he geendað.

END_TEXT
START_TEXT

Days 5.1 (Forst)
B23.2.5.1.
Tables of Lucky and Unlucky Days: Forster 1929, 262-4.



 1. Tweigen dagas syndon on æghwilcum monðe, þæt
swahwætswa man on þæm dagum onginneð, ne wurð hit næfre
geendod.
 3. Þæt is þonne: On Ianuarius, þonne se mona bið
þreora nihta eald and feowra, and on Februarius, þonne he bið fifa and
seofena eald, and on Martius þe syxta and se seofeða, on Aprilis se fifta
and se eahteþa, and on Maius se eahteþa and se nygeþa, on Iunius se <foreign>V</foreign>
and se <foreign>XXVII</foreign>, on Iulius se <foreign>III</foreign> and se <foreign>XIII</foreign>, on Agustus se <foreign>VIII</foreign> and se
<foreign>XIII</foreign>, on September se <foreign>V</foreign> and se <foreign>IX</foreign>, on October se <foreign>V</foreign> and se <foreign>XV</foreign>, on
Nouember se <foreign>VII</foreign> and se <foreign>IX</foreign>, on December se þridda and se þreotteoða.
 21. Buton ælcan tweon, swa hit bið gewislice, gyme, seþe
wille.

END_TEXT
START_TEXT

Days 5.2 (Forst)
B23.2.5.2.
Tables of Lucky and Unlucky Days: Forster 1929, 273.



 1. Sindon þry dagas on twelf monðum, þa syndon swiðe
unhalwende men oððe nytenum blod to forlætenne oððe drenc to
drincanne.
 4. Þæt is se æftemesta monandæig on Aprilis, ær he
gange of tune, and se forma monandæg on Agustusmonðe, and se æftemesta
monandæg on Decembresmonðe, ær he gange of tune.
 9. Seðe on ðam þrim monandagum mannum oððe nytene blod
forlæteð ær feowerteoðan dæge he sceal swyltan, oððe he ne
gebideð þæs seofeðan dæges.
 12. And gif he drenc drincð to læcecræfte, ær fiftene
dagan he sceal swyltan.
 14. And gif hwilc man acenned byð on þysum þrim dagum, he
sceal swyltan yfelan deaðe.
 16. And seðe eteð flæsc on þysum þrim dagum, he sceal
swyltan ær feowertugum dagum.

END_TEXT
START_TEXT

Days 5.3 (Forst)
B23.2.5.3.
Tables of Lucky and Unlucky Days: Forster 1929, 266-9.



 1. Þa ealdan læcas gesettan on ledenbocum, þæt on
ælcum monðe beoð æfre twegen dagas, þe syndon swiðe derigendlice
ænigum menn drenc to drincanne oþþe blod to lætanne, forþamþe an
tid is on ælcum þæra daga, gif man ænige æddran geopenað on
þære tide, þæt hit bið lifleast oððe langsum sar.
 8. Þæs cunnade sum læce and let his horse blod on þære
tide, and hit læg sona dead.
 10. Nu syndon hit þas dagas, swaswa hit her onsegð, þæt is
se forma dæg on Martio, on Hlydanmonðe and se feorða dæg
ærþamþe he endað.
 14. On þam oðrum monðe, þe we Aprilis hatað, se teoþa
dæg is derigendlic and se endlyfta dæg ær his utgange.
 17. On þam monðe, þe we Maius hatað, se þridda dæg is
derigendlic/ and se seofeða ær his ende.
 20. On Iuniusmonðe se teoða and ær his ende se fifteoða.
 22. On Iulius se þreotteoða and ær his ende se teoða.
 24. On Agustus se forma and ær his ende se oðer.
 26. On September se þridda and ær his ende se teoða.
 28. On Nouember se fifta and ær his ende se þridda.
 30. On December se twelfta and ær his ende se seofeða.
 32. On Ianuarius se forma and ær his ende se seofeða.
 34. On Februarius se feorða and ær his ende se þridda.
 36. We gesetton on foreweardan on þyssere endebyrdnesse þone
monað Martius, þe menn hatað Hlyda, rihtan getele ealles þæs geares,
ealle gesceafta.
 41. Þæt man on feower nihta ealdne monan oððe on fif nihta
blod/ ne læte, swaswa us secgad bec, ærþamþe se mona and seo sæ
gehyrdon secgan sumne mann, þæt nan mann ne leofode se him blod lete on
ealra halgena mæssedæg, oððe gif he gewundod wære.
 47. Nan wilung, ac wise menn hit afundon þurh þone halgan
wisdom/, swaswa him dihte god.

END_TEXT
START_TEXT

Days 5.4 (Henel)
B23.2.5.4.
Tables of Lucky and Unlucky Days: Henel 1934-5, 346-7.



 1. Ðry dagas syndon on twelf monðum mid þrim nihtum, on þam
ne bið nan wif acenned, ac swa hwilc wæpman swa on ðam dagum acenned
bið, ne forealdað his lichama næfre on eorðan ær domes dæge,
þæt is an ðæra daga on æfteweardan decembre, and tweigen on
foreweardan Ianuarii, feawa manna syndon, þe þas dagas cunnon.

END_TEXT
START_TEXT

Days 6 (Henel)
B23.2.6.
Tables of Lucky and Unlucky Days: Henel 1934-5, 336-7.



 1.1. Þa ealdan læcas gesettan on ledenbocun, þæt on
ælcum monðe beoð æfre twegen dagas, þe syndan swyðe derigendlice
ænigne drenc on to ðicgenne, oððe blod on to lætenne, forðan þe
an tid is on ælcum þæra daga, gif man ænige æddran geopenað on
þære tide, þæt hit bið his lifleast, oððe langsum sar.
 1.5. Þæs cunnode sum læce, let his horse blod on þære
tide, and hit læg sona dead.
 2.1. Nu synd hit þas dagas, swa swa us seicgaþ bec: se forma
dæg on martio, þæt is on hlydan monþe, and se feorþa dæg
ærþam þe he fare aweg, on þam oþran monþe, þe we apriles hatat,
se tyoþa dæg is dergendlic, and se endlyfta dæg ær his utgange.
 2.6. Eft is on þan monþe þe we maios hatet se þridda dæg
dergendlic, and se seoueþa ær his ende.
 2.8. On iunius se teoþa and ær his ende se fifteoþa.
 2.9. On iulius se þreotteoða and ær his ende se teða.
 2.10. On augustus se forma and ær his ende se oðer.
 2.11. On september se ðridda and ær his ende se teoða.
 2.12. On october eac se ðridda and ær his ende se teoða.
 2.13. On nouember se fifta and ær his ende se þridda.
 2.14. On december se twelfta and ær his ende se seafanteoða.
 2.15. On ianuarius se forma and ær his ende se seofoða.
 2.16. On februarius se feorða and ær his ende se ðridda.
 3.1. We gesetton on foreweardan on þysre endebyrdnesse þone
monaþ martius, þe menn hatat hlyda, forþan he is angin æfter rihtum
getele ealles þæs geares, and se ælmihtiga god on þam monþe gescop
ealle gesceafta.
 4.1. Nu æft be þam monan is miclum to warnienne þæt mon
on fyuwer nihtan monan oþþe on fif nihta men blod ne læte, swa swa us
secgað bec, ærþan þe se mona and syu sæ beon anræde.
 5.1. Eac we gehyrdan seggan sumne wisne man þæt nan man ne
lyfode, þe him lete blod on ealra halgena mæssedæig, oþþe gif he
gewundad wære.
 5.3. Nis þis nan wigelung, ac wise men hit afundan þuruh
þæne halgan wisdom, swa swa him gedihte godd.
 6.1. Gyt her to eacan is to warnienne þæt man ne þicge
goseflæsc on þane æftemestan dæi hlydan monþes, ne on þæne
æftemestan dæig december monþes, goseflæsc byþ æfre unhalwende
þam untruman, swa swa ma oþra metta, þe we ne magan her secggan.

END_TEXT
START_TEXT

Prog 1.1 (Forst)
B23.3.1.1.
Prognostics: Forster 1912a, 65-6.



 1. Kiningum & ricum mannum bið mycel syb þy geare.
 2. Gif ðy <foreign>IIII</foreign> dæge sunne scineð, þonne oðbeoreð
olfendas mycel gold þam æmetum, þe þonne goldhord heoldan sculon.
 3. Gif ðy <foreign>V</foreign> dæge sunne scineð, mycle blostma &
blæda, mid mannum frecednes, & manna hus frecenessa þrowiað.
 4. Ðy <foreign>VI</foreign> dæge gif sunne scineð, mycel meolc bið þy
geare mid mannum.
 5. Gif þy <foreign>VII</foreign> dæge sunne scineð beorhte, drihten asent
mycle wæstmas on treowum on þam geare.
 6. Gif þy <foreign>VIII</foreign> dæge sunne scineð beorhte, þonne bið
cwicseolfer on Angelkynne yðgeate.
 7. Gif on <foreign>IX</foreign> dæge sunne scineð, God sendeð mycele
fugeloð on þam geare.
 8. Gif ðy <foreign>X</foreign> dæge sunne scineð beorhte, sæ & ealle
ea beoð mid fixum afylde.
 9. Gif þy <foreign>XI</foreign> dæge sunne scineð, þonne bið mycel
costung deaðes mid mannum.
 10. Gif þy <foreign>XII</foreign> dæge sunne scineð, men beoð wace on
mislicum brocum, & bið mycel sib.

END_TEXT
START_TEXT

Prog 1.2 (Forst)
B23.3.1.2.
Prognostics: Forster 1908a, 46-8.



 1. On anweardne gear gif hit þunreð ærest on sunnandæg,
se becnað kyninges oððe biscopes deað, oððe mænige ealdermen on
þam geare sweltað.
 2. Gif þunor bið gehered on monandæg, se becnað blodes
gyte on sume ðeade.
 3. Gif on tiwesdæg hyered hered, wæstmas beoð gewanode.
 4. Gif on wodnesdæg biþ gehyred, se becland begena cwealm.
 5. Gif on þunresdæg bið gehyred, becnað wifa hryre.
 6. Gif on frigedæg geþunrað, þonne getacnað þæt
nytena cwealm.
 7. Gif on sæternesdæg geðunrað, þæt tacnað demena
and gerefena cwealm.
 8. Gif þunor cumeð on forantniht, se cyðeð hwylcehwugu
deaðlicnesse towearde.
 9. Gif he cymð on middeniht, se becnað halie saule ofer worulde
farende.
 10. Gif he on dæg cumð, se kyðeð kininges gebyrd oðð
biscopes.
 11. Gif þunorrade bið hlynende of eastdæle, se becnað
cyninges deað oðð biscopes oððe mycel gefeoht.
 12. Gif he bið suð gehered, se becnað cininges wifes cwealm.
 13. Þonne þunor cumeð west oððe norð, ma bið
mædena þonne cnihta þy geate acenned: se norðþunor becnað scepa
deað and cealfa and geogoðe.
 14. Gif þunor bið mycel east oððe norðeast, mycel
wæstm bið and god onriptid.
 15. Gif ðunor æt þære þriddan tide dæges, he
tacnoð Godes gast cumende þis middaneard to neosianne & to blisianne.
 16. Gif þunor cumð æt þære <foreign>VI</foreign> tide dæges, he
becnað æhtnesse Cristes folces.
 17. Gif ðunor cumð æt þære <foreign>IX</foreign> tide dæges, se
becnað gesib & genihtsumnesse.
 18. Gif þunor cumð æt þære <foreign>X</foreign> tide dæges, from Gode
oððe from mannum se becnað ege in þam folce.
 19. Gif þunor cymð æt þære <foreign>XII</foreign> tide dæges,
hreohnessa & stormas se becnað.

END_TEXT
START_TEXT

Prog 1.3 (Forst)
B23.3.1.3.
Prognostics: Forster 1912b, 297-300.



 1. Gif mon bið acennen on sunnandæg oððe on nihte, swa wer
swa wif swahweðer hit þonne bið, nafað he na mycle sorge, & he
bið gesælig be his gebyrde.
 2. Gif mon biþ acenned on mannandæg oððe on niht, he bið
manna goda gitsiende & lað & oft seoc & hunhal.
 3. Gif on tiwesdæg oððe on niht bið accenned, se bið
æwfest & manþwære & gesibsum & manna leof.
 4. Gif on wodnesdæg oððe on niht bið acenned, se bið
scearp on gewinne & wærwyrde & grimful.
 5. Gif on þunresdæg oððe on niht, se bið gesælig,
& wifmannum leof, gif hit wær bið, & wepnedmannum leof, hit wif
bið.
 6. Gif mon bið acenned on frigedæg oððe on niht, he bið
awyried from mannum, & he yfele cræftas leornað, & he æfre
bið yfelwyrde, & oðra manna æhte strydeð, & bið scort on
wæstmum.
 7. Gif mon bið acenned on sæternesdæg oððe on niht, se
gelimp dæda, & biþ ealdorman be his gebyrdum; & him beoþ men
æfestgendre, ac se þeahhweðre þa costunge þera æfestgendra manna
he oferswiðeð.

END_TEXT
START_TEXT

Prog 1.4 (Forst)
B23.3.1.4.
Prognostics: Forster 1912c, 21.



 1. On anre nihte ealdne monan þæt cild, þæt swa bið
acenned, þæt bið liflic.
 2. On <foreign>II</foreign> nihte aldne monan, þæt bið seoc & sicle.
 3. On <foreign>III</foreign> nihte aldne monan, se leofað lange.
 4. On <foreign>IIII</foreign>, þæt bið on wurðunge geond feola ðeode.
 5. On <foreign>V</foreign> nihte aldne monan, þæt geong sweltað.
 6. On <foreign>VI</foreign> nihte, þæt bið lang lifes gesælig.
 7. On <foreign>VII</foreign> nihte ealdne monan, se leofeð lange on wurðunge.
 8. On <foreign>VIII</foreign> nihte, þæt iung sweltað.
 9. On <foreign>IX</foreign> nihte aldne, se bið frecenlice acenned.
 10. On <foreign>X</foreign>, se bið þrowere.
 11. On <foreign>XI</foreign> nihte aldne monan, se bið landes ofergænge.
 12. On <foreign>XII</foreign> nihte aldne monan, se bið on allum þingum
wurðful.
 13. On <foreign>XIII</foreign> nihte, se bið æwfest & rihtwis.
 14. On <foreign>XIIII</foreign> nihte in allum þingum he bið welgetyd.
 15. On <foreign>XV</foreign>, se geong sweltað.
 16. On <foreign>XVI</foreign> se bið in allum þingum nytwyrðe.
 17. On <foreign>XVII</foreign> nihte, se bið sona gewiten.
 18. On <foreign>XVIII</foreign> nihte, se bið earm & geswingful on his life.
 19. On <foreign>XIX</foreign>, on weorðunge.
 20. On <foreign>XX</foreign>, þæt bið sona gefaren.
 21. On <foreign>XXI</foreign>, þæt bið on godre weorðunge.
 22. On <foreign>XXII</foreign>, unheore feohtling.
 23. On <foreign>XXIII</foreign>, se bið þeof & sceaðe.
 24. On <foreign>XXIIII</foreign>, se bið geswingful on his life.
 25. On <foreign>XXV</foreign>, se bið halsum in his lif.
 26. On <foreign>XXVI</foreign>, þæt bið weorces gælsa.
 27. On <foreign>XXVII</foreign>, se bið on frecnum þingum acenned.

END_TEXT
START_TEXT

Prog 1.5 (Forst)
B23.3.1.5.
Prognostics: Forster 1912c, 34-6 and Ker 1957, 114.



 1. Seðe on anre nihte monan weorðeð untrum, se bið on
ðære adle swiðe geswenced.
 2. On <foreign>II</foreign> nihta monan, hraðe æfter sare he ariseð.
 3. Gif on <foreign>III</foreign> he winneð, & eft in þære untrumnesse se
mon swelteð.
 4. Gif on <foreign>IIII</foreign>, he winneð & eft ariseð.
 5. Gif on <foreign>V</foreign>, ne gedegeð þe þa adle.
 6. Gif on <foreign>VI</foreign>, he winneð & ariseð.
 7. On <foreign>VII</foreign> nihte aldne monnan, he sceal feala findan, butan him
mihtig God milde wurþe, færlice hine deað fram life alædeð.
 8. Gif he bið an <foreign>VIII</foreign>, ne leofeð he na lange.
 9. Gif on <foreign>IX</foreign>, he bið lange seoc.
 10. Gif on <foreign>X</foreign>, on his heortan unhælo cymð, & he bið
fræcnoð.
 11. Gif on <foreign>XI</foreign>, on langum sare he sargað, & he gelomlice his
hælo hafoð eft.
 12. Gif on <foreign>XII</foreign>, he winneð & eft ariseð.
 13. On <foreign>XIII</foreign>, lytel sticce he ligeð seoc.
 14. On <foreign>XIIII</foreign>, he winneð & ariseð.
 15. Gif on <foreign>XV</foreign>, fræclice bið his þing.
 16. Gif on <foreign>XVI</foreign>, on þære stowe he ariseð.
 17. Gif on <foreign>XVII</foreign>, he swinceð & eft ariseð.
 18. On <foreign>XVIII</foreign>, he winneð & eft ariseð.
 19. On <foreign>XIX</foreign>, he winneð & ariseð.
 20. On <foreign>XX</foreign>, he ariseð.
 21. On <foreign>XXI</foreign>, he bið lange seoc.
 22. On <foreign>XXII</foreign>, rædlice he hal ariseð.
 23. On <foreign>XXIII</foreign>, he ariseð.
 24. On <foreign>XXIIII</foreign>, he bið langa lama & swelteð.
 25. On <foreign>XXV</foreign>, he hraþe ariseð.
 26. Gif on <foreign>XXVI</foreign> & on <foreign>XXVII</foreign>, frecne bið þæs mannes
þing, þæt ifel uneaðe beflið.
 28. On <foreign>XXVIII</foreign> & on <foreign>XXIX</foreign>, he of þam sare sone ariseð.
 30. Gif <foreign>XXX</foreign>, he bið lange seoc, þæhweðere ariseð.
 30. Ðis is eallum gemæne iungum and ealdum.

END_TEXT
START_TEXT

Prog 1.6 (Forst)
B23.3.1.6.
Prognostics: Forster 1925-6, 79-86.



 1. Þonne se mone bið anre nihte eald, swahwætswa þu
gesihst, pæte kymð to gefean.
 2. On twam nihtum & on <foreign>iii</foreign>, ne bið on þam swefne ne god
ne yfel.
 3. On <foreign>iiii</foreign> & on <foreign>v</foreign> þæt bið god, wite þu, þæt
on þinre heortan.
 4. On <foreign>vi</foreign> nihte monan, þætðe þonne ðynce, þæt þu
geseo, sy þæt fæst on þinum breostum, heald þe georne, þæt
ðu þone geþanc ne forleose.
 5. On <foreign>vii</foreign> nihte monan, swahwætswa þe þonne on eage
gebyreð, æfter langre tide cymð seo geendung.
 6. On <foreign>viii</foreign> & on <foreign>ix</foreign> nihte, sona þe ætewð,
swahwætswa þe geswefnað, gif þu unrotnesse geseo, wend þin heafud
east, bide God are.
 7. On <foreign>x</foreign> nihte þin swefen agæð butan frecednesse.
 8. On <foreign>xi</foreign> nihte þæt swefen kymð to geafean.
 9. On twelf nihte & on <foreign>xiii</foreign> binnan <foreign>iii</foreign> nihtum þu gesihst,
þætðe on swefne æteowde.
 10. On <foreign>xiiii</foreign> nihte, nafað þæt nane fremminge ne godes ne
yfeles.
 11. On <foreign>xv</foreign> nihte monan, scorte fulfremmednesse hafað þæt
swefen.
 12. On <foreign>xvi</foreign> nihte monan æfter langere tide þæt swefen
agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> þæt swefen bið
god & on manegum dagum geendað.
 14. On <foreign>xx</foreign> & on <foreign>xxi</foreign> nihte ceapunge & hwearfunge
getacnað.
 15. On <foreign>xxii</foreign> & <foreign>xxiii</foreign>, seo meting bið geteres ful &
geflites & costunge, ne bið þæt god swefen.
 16. On <foreign>xxiii</foreign> nihte, þæt getacnað gefean & hælo.
 17. On <foreign>xxv</foreign> & <foreign>xxvi</foreign>, towardlice fyrhtu & brogan þæt
getacnað, & on <foreign>ix</foreign> dagum oððe on <foreign>x</foreign> þæte bið æteowed, ac
wend east, bide God are.
 18. On <foreign>xxvii</foreign> & þe bið & on <foreign>xxvii</foreign> & on <foreign>xxix</foreign>,
þæt swefen tacnað ealne gefean, & eghwylcere angnesse &
uneðnesse smyltnesse & glædnesse gehatað.
 20. On <foreign>xxx</foreign> nihta aldne monan, efter twegra daga fyrste þæt
swefen agæð butan frecednesse.

END_TEXT
START_TEXT

Prog 2.1 (Forst)
B23.3.2.1.
Prognostics: Forster 1912c, 32-4.



 1. <foreign>Luna I qui inciderit, difficile euadet</foreign> Se þe afealð,
earfoðlice he ætwint.
 2. <foreign>Luna II, cito consurget</foreign> raðe he arisþ.
 3. <foreign>Luna III, non eundet</foreign> he ne ætwint.
 4. <foreign>Luna IIII, laboret et surget</foreign> he swincð and arisð.
 5. <foreign>Luna V, tricabit et surget</foreign> he sipað and arisð.
 6. <foreign>Luna VI, non euadet</foreign> he ne ætwint.
 7. <foreign>Luna VII, medicina sanabitur</foreign> mid læcedome he bið
gehæled.
 8. <foreign>Luna VIII, diu languet et surget</foreign> lange he adlað and
arisð.
 9. <foreign>Luna IX, languet</foreign> he adlað.
 10. <foreign>Luna X diu egrotat</foreign> lange he siclað.
 11. <foreign>Luna XI, periculo periclitat</foreign> on frecednesse he dyrfð.
 12. <foreign>Luna XII, surget</foreign> he arisþ.
 13. <foreign>Luna XIII, alignot tempus egrotat</foreign> sumne timan he sicclað.
 14. <foreign>Luna XIIII, laborat et surget</foreign> he swincð and arisþ.
 15. <foreign>Luna XV periclitat</foreign> he dyrfð.
 16. <foreign>Luna XVI, locum mitabit et surget</foreign> stowe he awent and
arisð.
 17. <foreign>Luna XVII, tricabit et surget</foreign> he sipað and arisþ.
 18. <foreign>Luna XVIII, laborabit et surget</foreign> he swincð and arisð.
 19. <foreign>Luna XIX, similiter</foreign> eallswa.
 20. <foreign>Luna XX, similiter</foreign> eallswa.
 21. <foreign>Luna XXI, rem adiuuabit</foreign> ðingc he fultumað.
 22. <foreign>Luna XXII, languet et surget</foreign> he adlað and arisþ.
 23. <foreign>Luna XXIII, similiter</foreign> eallswa.
 24. <foreign>Luna XXIIII, diu languet</foreign> lange he adlað.
 25. <foreign>Luna XXV, languet et morietur</foreign> adlað and he swelt.
 26. <foreign>Luna XXVI, languet</foreign> he adlað.
 27. <foreign>Luna XXVII, tricabit et surget</foreign> he sipað and arisþ.
 28. <foreign>Luna XXVIII, eger multum iacebit et morietur</foreign> seoc swiðe he
lið and swylt.
 29. <foreign>Luna XXIX, eger euadet</foreign> seoc ætwint.
 30. <foreign>Luna XXX, eger laborabit et surget</foreign> seoc he swincð and
arisð.

END_TEXT
START_TEXT

Prog 2.2 (Forst)
B23.3.2.2.
Prognostics: Forster 1925-6, 79-86.



 1. On anre nihta eald monan, swahwætswa þe mæteð,
þæt cymð to gefean.
 2. On tweigra nihta eald monan & on þreora næf þæt
swefen nænige fremednesse godes ne yfeles.
 3. On feower nihta & on fifa, þæt bið god swefen, wite
þu, þæt georne on þinre heortan.
 4. On <foreign>vi</foreign> nihta þætþe þonne þæt þu geseo þæt
beo fæst on þinum breostum, wite, þæt þin þanc ne losige.
 5. On <foreign>vii</foreign> nihta, swahwætswa þe on eage byreð, æfter
tide cymð seo endung.
 6. On <foreign>viii</foreign> nihta & on <foreign>ix</foreign>, sona þæt ypeð,
swahwætswa þe geswefnað, gif þu unrotnysse gesawe, wend þin heafod
east, bide þe God are.
 7. On <foreign>x</foreign> nihta þin swefen agæð butan frecednysse.
 8. On <foreign>xi</foreign> þæt swefen agæð mid gefean.
 9. On <foreign>xii</foreign> nihta & on <foreign>xiii</foreign> binnan þrim nihton þu
gesihst, þætþe ær on swefne ætywde.
 10. On <foreign>xiiii</foreign> nihta, næfð þæt nænige fremednysse
godes ne yfeles.
 11. On <foreign>xv</foreign> nihta, sceortwyrplic þæt bið.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen bið god & on manegum dagum geendað.
 14. On <foreign>xx</foreign> & on <foreign>xxi</foreign> nihta þæt tacnað ceapunge &
hwearfunge/.
 15. On <foreign>xxii</foreign> & <foreign>xxiii</foreign> nihta, seo mætingc bið gecornes
& geflites & eall costunge full, ne bið þæt na god swefen.
 16. On <foreign>xxiiii</foreign> nihta, þæt tacnað gesynto & hælo.
 17. On <foreign>xxv</foreign> & on <foreign>xxvi</foreign> nihta, þæt tacnað toweardlice
firhto & brogan & on <foreign>ix</foreign> dagum oþþe on <foreign>x</foreign> þæt bið geypped,
ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt tacnað ealne
gefean, & ealle angnysse & uneaðnysse smyltnysse & glædnesse
gehatað.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær twegra nihta fyrste þæt swefen
agæð butan frecnum þingum.

END_TEXT
START_TEXT

Prog 2.3 (Forst)
B23.3.2.3.
Prognostics: Forster 1912c, 21-6.



 1. Gif mann bið akenned on anre nihte ealne monan, se bið lang
lifes & welig.
 2. Gyf he bið on tweigra nihta akenned, se bið a seoc &
unhal.
 3. Gif he bið on þreora nihta, se leofað lange.
 4. Gif he bið on <foreign>IIII</foreign> nihta akenned, se bið a in wordum.
 5. Gif he bið on <foreign>V</foreign> nihta adl on geogoðe gewiteð.
 6. Gif he bið on <foreign>VI</foreign> nihta adlig se bið lang lifes &
gesælig.
 7. Gif he bið on <foreign>VII</foreign> nihta, se bið a weorð & lyfað
lange.
 8. Gif he bið on <foreign>VIII</foreign> nihta eald, se swelteð sona.
 9. Gif he bið on <foreign>IX</foreign> nihta, se bið frecenlice akenned.
 10. Gif he bið on <foreign>X</foreign> nihta, se bið þrowere.
 11. Gif he bið on <foreign>XI</foreign> nihta, se bið landes ofergenga.
 12. Gif he bið on <foreign>XII</foreign> nihta eald, se bið on eallum þingum
wurðfull.
 13. Gif he bið on <foreign>XIII</foreign> oððe on <foreign>XIIII</foreign> nihta, se bið
æwwæst & rihtwis.
 15. Gif he bið on <foreign>XV</foreign> nihta, se bið sona gefaren.
 16. Gif he bið on <foreign>XVI</foreign> nihta, se bið on eallum þingum
nytwurðe.
 17. Gif he bið on <foreign>XVII</foreign> nihta, se bið sona gewitan.
 18. Gif hif he on <foreign>XVIII</foreign> nihta oððe on <foreign>XIX</foreign>, se bið
gesælig.
 20. Gif he bið on <foreign>XX</foreign> nihta, se bið sona gefaren.
 21. Gif he bið on <foreign>XXI</foreign> nihta, so bið on godre weorþunge.
 22. Gif he bið on <foreign>XXII</foreign> nihta, se bið unearh fihtling.
 23. Gif he bið on <foreign>XXIII</foreign> nihta, se bið þeofsceaða.
 24. Gif he bið on <foreign>XXIIII</foreign> nihta, se bið geswincfull on his
life.
 25. Gif he bið on <foreign>XXV</foreign> nihta, se bið gehealtsum his lifes.
 26. Gif he bið on <foreign>XXVI</foreign> nihta, se bið weoreces gælsa.
 27. Gif he bið on <foreign>XXVII</foreign> nihta, se bið to frecnum þingum
akenned.

END_TEXT
START_TEXT

Prog 3.1 (Forst)
B23.3.3.1.
Prognostics: Forster 1925-6, 79-86.



 1. On anre nihte ealdne monan, swahwætswa þe mæteð,
þæt cymð to gefean.
 2. On tweigra nihta monan & on þreora, næfþ þæt
swefen nænige fremednesse godes ne yfeles.
 3. On feowernihtne & on fifa, þæt byþ god swefen, wite
þu, þæt georne on þinre heortan.
 4. On syx nihta, þætþe þonne þince, þæt þu geseo,
þæt beo fæst on þinum breostum, wite, þæt þin geþanc ne
leose.
 5. On <foreign>vii</foreign> nihta, swahwætswa þe on eage byreþ, æfter
tide cymð seo endung.
 6. On <foreign>viii</foreign> nihte & on <foreign>ix</foreign>, sona þæt ypeð,
swahwætswa þe geswefnaþ, gif þu unrotnesse gesawe, wend þin heafod
east, bide þe God are.
 7. On <foreign>x</foreign> nihta þin swefen agæþ butan frecnesse.
 8. On <foreign>xi</foreign> nihta þæt swefen agæþ mid gefean.
 9. On <foreign>xii</foreign> & on <foreign>xiii</foreign> nihta binnan þrim nihton þu
gesyhst, þætþe ær on swefne ætywede.
 10. On <foreign>xiiii</foreign> nihta, næfð þæt nænige fremednesse
godes ne yfeles.
 11. On <foreign>xv</foreign> nihta, sceortwyrplic þæt byþ.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen byþ go & on manegum dagum geendað.
 14. On <foreign>xx</foreign> nihta & on <foreign>xxi</foreign> þæt tacnaþ ceapunga &
hwearfunga.
 15. On <foreign>xxii</foreign> & on <foreign>xxiii</foreign> nihta, seo mæting byþ gecornes
& geflites & eall costnunge full, ne biþ þæt na god swefen.
 16. On <foreign>xxiiii</foreign> nihta, þæt tacnaþ.
 17. Toweardlice firhto & brogan & on nigon dagum oððe
on <foreign>x</foreign> þæt byþ geypped, ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt swefen tacnaþ
ealne gefean, & ealle angsumnesse & uneaðnesse smyltnesse &
glædnysse gehateþ.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær tweigra nihta fyrste þæt swefen
agæð butan frecnum þingum.

END_TEXT
START_TEXT

Prog 3.2 (Forst)
B23.3.3.2.
Prognostics: Forster 1916a, 270-93.



 1. Gif mann mæte, þæt he geseo earn on his heafad ufan,
þæt tacnað wurþmynt.
 2. Gif him þince, þæt he feala earna ætsomne geseo,
þæt byþ yfel nið & manna sætunga & seara.
 3. Gif him þince, þæt he geseo beon hunig beran, þæt
biþ, þæt he on eadigum hadum feoh gestrynþ.
 4. Gif him þince, þæt hine beon stikian, þæt byþ,
þæt his mod byþ astyred fram eltheodigum mannum.
 5. Gif him þince, þæt he geseo beon into his huse fleon,
þæt byþ þæs huses ælednyss.
 6. Gif him þince, þæt he geseo feala fugela ætsomne,
þæt byþ æfest & geflit & cyd.
 7. Gif he fugelas geseo betweonan heom winnan, þæt biþ,
þæt rice hadas heom betweonan winnan.
 8. Gif him þince, þæt hine næddre tere, beorge him georne
wið yfele wimmen.
 9. Gif him þince, þæt hine earn swyþe ete, þæt byþ
deaþ.
 10. Gif him þince, þæt he hine on hatum wætere baþige
oððe þwea, þæt biþ þæs lichaman tiddernys.
 11. Gif him þince, þæt he on cealdum wætre baþige,
þæt byþ hys lichaman hælo & gesynto.
 12. Gif him þince, þæt he hine on sæ baþige oþþe
ðwea þæt biþ bliss.
 13. Gif him þince, þæt he fæger wæter geseo oððe
oferfare, þæt byþ orsorhnyss.
 14. Gif him þince, þæt he drof wæter geseo, ne deah
þæt.
 15. Gif him þince, þæt he gold finde, þæt biþ god,
& yfel þamþe hit gecynde ne biþ.
 16. Gif him þince, þæt he feala penegas finde.
 17. & ne oþhrine, god þæt byþ, gif he nymeþ, ne deah
þæt.
 18. Gif him þince, þæt he hæbbe ar oððe isen,
þæt byþ god swefen.
 19. Gif him þince, þæt he lead hæbbe, sum unwyrd him
byþ toweard.
 20. Gif him þince, þæt he æt forþgewitenum menn anlices
onfo, of unwenum him cymð gestreon.
 21. Gif him þince, þæt he æt ricum menn feos onfo
þæt byþ alysednys hys broca.
 22. Gif him þince, þæt his hus byrnð, micel blæd him
biþ toweard.
 23. Gif him þince, þæt hæ oft byrnan þæt byþ mycel
gestreon.
 24. Gif him þince, þæt he his hus timbrie, þæt byþ,
þæt hys god byþ weaxende.
 25. Gif him þince, þæt his hus toworpen sy, sum
ætlætnes him byþ toweard.
 26. Gif him þince, þæt he hwit hrægel geseo, þæt
byþ micel wurþmynt.
 27. Gif him þince, þæt he his beard scere, þonne biþ his
brocc lytliende.
 28. Gif him þince, þæt his earm sy ofaslegen, þæt byþ
his goda alætnes.
 29. Gif him þince, þæt he miceles hrægeles geweald age,
þæt biþ, þæt he ofercymþ ealle his find.
 30. Gif him þince þæt he aht beran geseo, þæt biþ
ungeradnys.
 31. Gif him þince, þæt he mid gerenedan gyrdle begyrd sy,
biþ anmodnys.
 32. Gif him þince, þæt he hæbbe gyldene beah, þæt
byþ, þæt he geþyhþ healicne ealdordom.
 33. Gif him þince, þæt he hæbbe ruh lic, þæt biþ
hys goda wanung.
 34. Gif him þinge, þæt he ne mæge yrnan, mycel broc him
byþ towerd.
 35. Gif him þince, þæt he blindne man geseo, geborenne,
þæt byþ forlætnys his goda.
 36. Gif him þince, þæt he spiwe, þæt byþ,
swahwætswa he ana wat, þæt wyrþ geypped.
 37. Gif him þince, þæt he wiþ cyng sprece, him cymþ
gefealic gifu to & god.
 39. Gif him þince, þæt he stige on heanne munt, þæt
tacnaþ god.
 40. Gif him þince, þæt he ofdune astige, he onfehþ broces
dæl.
 41. Gif him þince, þæt he mid his freondes wife hæme,
þæt bið adl.
 42. Gif him þince, þæt he mid his agenum wife hæme,
þæt bið god swefn.
 43. Gif him þince, þæt he hine georne to gode gebidde, micel
gefea him biþ toweard.
 44. Gif him þince, þæt he sy ungyred, broc þæt biþ.
 45. Gif him þince, þæt he dracan geseo, god þæt biþ.
 46. Gif him þince, þæt he deme dom, þæt bið god.
 47. Gif him þince, þæt his heafod sy bescoren, þæt
byþ broc.
 48. Gif him þince, þæt he hæbbe micel feah, tiddernes him
biþ towerd.
 49. Gif him þince, þæt he hæbbe niwe sceos, mid broce him
cymþ gestreon.
 50. Gif him þince, þæt he bec hæbbe, þæt biþ
uncuð hlaford oððe ealdorman.
 51. Gif him þince, þæt he huntige, beorge him georne wið
his fynd.
 52. Gif him þince, þæt he hundas geseo & hi hine gretan,
beorge him eac wið his fynd.
 53. Gif him þince, þæt he geseo hundas yrnan, þæt byþ
micel god toweard.
 54. Gif him þince, þæt he fixas geseo, þæt biþ ren.
 55. Gif him þince, þæt he bradne monan geseo, þæt biþ
god swefen.
 56. Gif him þince, þæt he hwit hors geseo oððe on ride,
þæt biþ weorðmynt.
 57. Gif him þince, þæt he on blacan horse ride, þæt
biþ his modes angnes.
 58. Gif him þince, þæt he on readum horse ride, þæt
biþ his goda wanung.
 59. Gif him þince, þæt he on fealewum horse oððe on
grægium ride, þæt biþ god swefen.
 60. Gif him þince, þæt he wer slea, þæt bið gecyd
wið his freond.
 61. Gif him þince, þæt he his feond slea, beorge him georne
wiþ frecne þing.
 62. Gif him þince, þæt he þeowas geseo, him byþ god
towerd.
 63. Gif him þince, þæt he deadne mann cysse, þæt biþ
lang lif & god.
 64. Gif him þince, þæt he geseo scyp yrnan, god ærende
him biþ towerd.
 65. Gif him þince, þæt he hnyte somnige, god þæt bið,
gif he hi ne ytt, & yfel, gyf he hy ytt.
 66. Gif him þince, þæt he oþerne cysse, god þæt
bið.
 67. Gif him þince, þæt he hunig ete oððe geseo, þæt
bid angnys.
 68. Gif him þince, þæt he bellan geseo oððe gehyre,
weorðmynt him byþ towerd.
 69. Gif him þince, þæt he on circean singan gehyre, mycel
god þæt tacnað.
 70. Gif him þince, þæt he mann geseo mid wæpne gewundod,
ymbhydig sorh þæt biþ.
 71. Gif him þince, þæt he wæpen wege, orsorhnys þæt
byþ.
 72. Gif him þince, þæt he wiþ his scrift sprece, þæt
tacnað his synna forgyfennysse.
 73. Gif him þince, þæt his wif si mid bearne, þæt bið
god swefen.
 74. Gif him þince, þæt he næddran geseo, þæt bið
yfeles wifes niþ.
 75. Gif him þince, þæt he geseo lic beran, ne biþ þæt
nan laþ.
 76. Gif him þince, þæt he æt woruldgeflitum si, þæt
tacnað him adl towerd.
 77. Gif him þince, þæt he hæbbe hwit sceap, þæt
tacnað god.
 78. Gif him þince, þæt he hæbbe ferrhryder, ne byþ
þæt naþor ne god ne yfel.
 79. Gif him þince, þæt he erige oððe sauwe, gestreon him
biþ towerd.
 80. Gif him þince, þæt he awiht on godcundum bocum ræde
oððe leornige, micel wurðmynt him byþ towerd æt gode.
 81. Gif him þince, þæt he on hwylcere fægerre stowe si,
nið his modes him cymeð.
 82. Gif him þince, þæt he geseon ne mæge, lære ic
hine, þæt he him beorge wið his ehtend.
 83. Gif men þince, þæt he seoluc oððe godewebb hæbbe,
þæt bið god hwilum & hwilum leasung.
 84. Gif him þince, þæt he befyled si, god þæt bið.
 85. Gif him þince, þæt he wurðlic ref geseo, þæt
biþ god.
 86. Gif him þince, þæt he feala swyna ætsomne geseo,
þonne mæig he wenan broces.
 87. Gif him þince, þæt he feala henna geseo oððe
hæbbe, þæt bið god.

END_TEXT
START_TEXT

Prog 3.3 (Forst)
B23.3.3.3.
Prognostics: Forster 1912c, 43.



 1. On anre nihte ealdne monan far þu to cinge, bidde þæs
þu wille, he þe þæt gifð, gang in to him on þa þriddan tide
þæs dæges oððe þænne þu wene, þæt sæ sy full.
 2. On twanihtne monan far to & bige land, þæt þine
yldran ahton, þonne miht þu hit alysan.
 3. On <foreign>III</foreign> nihtne monan far þonne on þin land & þu his
wel gewealtst, & sec þine frynd & hi þe beoð bliþe.

END_TEXT
START_TEXT

Prog 3.4 (Forst)
B23.3.3.4.
Prognostics: Forster 1912c, 34.



 1. On anre nihte ealdne monan seþe hine adl gestandeð, se bið
frecenlice gestanden.
 2. Gif hine on <foreign>II</foreign> nihta ealdne monan adl gestandeþ, sona he
ariseþ.
 3. Gif hine on <foreign>III</foreign> nihte gestandeð, se liþ fæste &
smylt.
 4. Gif hine on <foreign>IIII</foreign> nihta gestandeþ, se biþ geswenced &
þeah arist.
 5. Gif se mona biþ <foreign>V</foreign> nihta eald, þone man mæg gelacnian.
 6. Gif he bið <foreign>VI</foreign> nihta eald & hine adl gestandeð, se
biþ lifes.
 7. Gif he bið <foreign>VII</foreign> nihta eald, se swinceað lange.
 8. Gif he bið eahta nihta eald, & hine adl gestande, se bið
hraþe sweltende.
 9. Gif he bið <foreign>IX</foreign> nihta eald, se swinceað lange &
þeahhwæðere ariseþ, & ealswa <foreign>X</foreign> & <foreign>XI</foreign>.
 12. Gif he bið <foreign>XII</foreign> nihta, sona he ariseþ.
 14. Gif he bið <foreign>XIIII</foreign> nihta eald <foreign>vel XV vel XVI vel XVII vel
XVIII vel XIX</foreign>, þæt bið swiþe frecenlic on þam nihtum.
 20. Gif he bið <foreign>XX</foreign> nihta eald, se liþ lange & arist.
 21. Gif he bið <foreign>XXI</foreign> oððe <foreign>XXII</foreign> oððe <foreign>XXIII</foreign>, se liþ
lange & swinceað & arist.
 24. Gif he bið <foreign>XXIIII</foreign> nihta, se ligð fæste.
 25. Gif he biþ on <foreign>XXV</foreign> nihta, frecenlice se bið gestanden.
 26. Gif he biþ gestanden þonne se mona byþ <foreign>XXVI</foreign> oððe
<foreign>XXVII</foreign> oððe <foreign>XXVIII</foreign> oððe <foreign>XXIX</foreign> nihta eald, se ariseþ.
 30. Gif he biþ on <foreign>XXX</foreign> nihta ealdne monan gestanden, uneaðe he
gewyrpð & þeah ariseþ.

END_TEXT
START_TEXT

Prog 3.5 (Forst)
B23.3.3.5.
Prognostics: Forster 1912c, 21-6.



 1. Gif man biþ acenned on ane nihtne ealdne monan, se lang lifes
& welig bið.
 2. Gif he bið on tweigra nihta acenned, se bið a seoc &
unhal.
 3. Gif he biþ on þreora nihta, se lyfað lange.
 4. Gif he bið on <foreign>IIII</foreign> nihta accenned, se bið a in wordum
leas.
 5. Gif he biþ <foreign>V</foreign> nihta adl him on geoguþ gewiteþ.
 6. Gif he bið <foreign>VI</foreign> nihta adli se bið, lang lifes &
gesælig.
 7. Gif he bið <foreign>VII</foreign> nihta, se bið a weorð & lifeþ
lange.
 8. Gif he biþ <foreign>VIII</foreign> nihta eald, se swelteð sona.
 9. Gif he bið <foreign>IX</foreign> nihta, se byð frecenlice accenned.
 10. Gif he biþ <foreign>X</foreign> nihta, se biþ þrowere.
 11. Gif he byþ <foreign>XI</foreign> nihta, se bið landes ofergenga.
 12. Gif he byþ <foreign>XII</foreign> nihta eald, se biþ on eallum þingum
wurðfull.
 13. Gif he bið <foreign>XIII</foreign> oððe <foreign>XIIII</foreign> nihta, se bið
æwfæst & rihtwis.
 15. Gif he bið <foreign>XV</foreign> nihta, se bið sona gefaren.
 16. Gif he byð <foreign>XVI</foreign> nihta se byþ on eallum þingum
nytwyrþe.
 17. Gif he bið <foreign>XVII</foreign> nihta, se bið sona gewiten.
 18. Gif he bið <foreign>XVIII</foreign> oððe <foreign>XVIIII</foreign> nihta, se bið
gesælig.
 20. Gif he bið <foreign>XX</foreign> nihta se byþ sona gefaren.
 21. Gif he bið <foreign>XXI</foreign> nihta, se bið on goddre weorþunge.
 22. Gif he bið <foreign>XXII</foreign> nihta, se biþ unerh fihtling.
 23. Gif he bið <foreign>XXIII</foreign> nihta, se byð þeafsceaþa.
 24. Gif he byþ <foreign>XXIIII</foreign> nihta, se bið geswincfull on his life.
 25. Gif he byð <foreign>XXV</foreign> nihta, se biþ gehealtsum his lifes.
 26. Gif he biþ <foreign>XXVI</foreign> nihta, se byð weorces gælsa.
 27. Gif he bið <foreign>XXVII</foreign> nihta, se bið to frecnum þingum
acenned.
 28. Gif he biþ <foreign>XXVIII</foreign> nihta, se ne biþ naþor ne earm ne
welig.
 30. Gif he bið <foreign>XXIX</foreign> nihta oððe <foreign>XXX</foreign>, se bið god &
freondliþe.

END_TEXT
START_TEXT

Prog 3.6 (Cockayne)
B23.3.3.6.
Prognostics: Cockayne 1864-6, III, 180.



 1. On anweardan geare gif se forma þunor cymð on sunnan dæge
þonne tacnað þæt cyme bearna cwealm.
 3. Gif hit on monan dæige þunrige þonne tacnað þæt
micelne blodgyte on sumre þeode.
 4. Gif hit on tiwes dæig þunrige þæt tacnað wæstma
geswefrunge.
 5. Gif hit on wodnes dæig þunrige þæt tacnað land
bigencgena cwealm & cræftigra.
 7. Gif hit on þunres dæig þunrige þæt tacnað wifmanna
cwealm.
 8. Gif hit on frigedæig þunrige þæt tacnað sædeora
cwealm.
 9. Gif hit on sæternes dæig þunrige þæt tacnað
demena & gerefena cwealm.

END_TEXT
START_TEXT

Prog 3.7 (Cockayne)
B23.3.3.7.
Prognostics: Cockayne 1864-6, III, 180-82.



 1. Ðonne se mona bið acenned on sunnan dæig þæt
tacnað <foreign>III</foreign> þing on þam monþe, þæt is ren & wind &
smyltnys & hit tacnað nytena wædla & manna gesynto & hælo.
 4. Gif he bið on monan dæig acenned þonne tacnað þæt
þam þe akennede beoð sare & geongra manna heafod ece on þam
monþe.
 6. Gif he biþ on tiwes dæig akenned þæt tacnað eallum
mannum gefean & geongum geomrunge.
 8. Gif he bið on wodnes dæig akænned þæt tacnað
þæt gesybsume weras wuniað betwyh holdum freondum.
 10. Gif he on þunres dæig bið acenned þæt tacnað
cynega hælo þurh læcecræfte.
 11. Gif he bið on frigedæig akenned þæt bið god
huntoð on þam monþe.
 13. Gif he bið on sæternes dæig akenned þonne tacnað
þæt gewinn & blodgytas & se þe hit mid suðan winde onginne
þonne hæfð he sige.

END_TEXT
START_TEXT

Prog 3.8 (Cockayne)
B23.3.3.8.
Prognostics: Cockayne 1864-6, III, 144.



 1. Eft is oðer wise be þissum þingum þæt þu meht witan
on bearn eacenum wife hwæþeres cynnes bearn heo cennan sceal.
 3. Gif heo gæð late & hæfþ hole eagan heo cenneð
cniht, gif heo hraðe gæþ & hafað aþundene eagan heo cenneð
mæden cild.
 5. Eft oþer wise genim þa twa wyrta on hand, þæt is lilie
& rose, ber to bearneacenum wife, hat niman þæra wyrta swa
hwæþeræ swa heo wille.
 8. Gif heo nimð lilian heo cenð cnyht, gif heo nimð rosan
heo cænð mæden.
 9. Eft is oþer cræft be þon gif þæt wif mid þam helum
stæpeð swiðor on þa eorðan heo cenneð cnyht, gif heo mid þam tan
stæpeð swiðor on þa eorþan heo cænneð mæden.
 12. Eft is oþer wise gif þam wife bið þæt hrif upastigen
heo cenneð cnyht, gif hit byþ nyþer asigen heo cenneþ mæden.
 15. Eft oþer wise gif wif biþ bearn eacen feower monoð
oþþe fife & heo þonne gelome eteð hnyte oþþe æceran oþþe
ænige niwe bleda þonne gelimpeð hit hwilum þurh þæt þæt
þæt cild biþ disig.
 18. Eft is oþer wise be þon gef eteð fearres flæsc
oððe rammes oþþe buccan oþþe bæres oþþe hanan oþþe
ganran oþþe æniges þara neata þe strynan mæg þonne gelimpeð
hit hwilum þurh þæt þæt þæt cild bið hoforode &
healede.

END_TEXT
START_TEXT

Prog 3.9 (Forst)
B23.3.3.9.
Prognostics: Forster 1908b, 297-8.



 1. Kalendas Ianuarius gif he byþ on Monandæg, þonne biþ
grimm & gemenged winter, & god lencten, & windig sumor, &
hreohfull gear biþ, & adlseoce menn beoð on þam geare.
 2. Kalendas Ianuarius gif he bið on Tiwes dæg, þonne byð
dreorig winter, & grimm & windig lencten, & renig sumor, &
mænig wif swylt, & scipu frecedlice geyrnað, & cyningas, &
ealdormenn sweltað.
 3. Kalendas Ianuarius gif he biþ on Wodnes dæg, þonne bið
heard winter, & yfel lencten, & god sumor, & eorþan wæstmas
swiþe geswencte, & hunig ne genihtsumeð, & gunge menn sweltað.
 4. Kalendas Ianuarius gif he bið on þunresdæg, þonne biþ
god winter, & windig lencten, & god sumor, & genihtsumnes on
eorþan wæstmum, & sib biþ ofer eorðan, & swaþeah sceap &
cild sweltað.
 5. Kalendas Ianuarius gif he biþ on Frige dæg, þonne bið
missenlic winter, & god lencten, & god sumor, & micel genihtsumnes
& sceapa eagan tedriað on þam geare.
 6. Kalendas Ianuarius gif he biþ on Sæternesdæg, þonne
biþ snawig winter, & blawende lencten, & renig sumor, & eorþan
wæstmas geswencte beoþ, & sceap forwirðaþ, & ealde menn
sweltaþ, & oðre menn adlseoce bioð, & mænigra eagan tedru
bioð, & fyr ricsaþ on þam geare gærgerimes.
 7. Kalendas Ianuarius gif he biþ on Sunnan dæg, þonne bið
god winter, & windig lencten, & dryge sumor, & swyþe god gear
biþ þy geare, & sceap weaxað, & micel hunig biþ, &
genihtsumnes & sib byð on eorþan.

END_TEXT
START_TEXT

Prog 3.10 (Forst)<extent></extent>
B23.3.3.10.
Prognostics: Forster 1908b, 302-5; corrections in 1908c, 37.



 1. Gif man mæte þæt his mon ehte, yfel þæt bið.
 2. Gif him mæte, þæt his onsyne fæger si, god þæt
bið, and him bið wurðmynt toweard, and gif him þince unfæger, yfel
þæt bið.
 3. Gif him mæte, þæt he se mid æniges cynnes irene
slægen, ymbhydu þæt beoð, and sorge þæt tacnað.
 4. Gif him mæte, þæt he sweord wege, orsorhnesse yfela
þæt bioþ.
 5. Gif him þince, þæt he gimmas sceawige, þæt bioð
mænigfeald and uncuðlic þing.
 6. Gif man mæte, þæt he micel rice hæbbe, þæt byð
wurðmynt.
 7. Gif man mæte, þæt he on wyllan þwean, þæt byð
gestreon.
 8. Gif man mæte, þæt he fela hunda ætsomne geseo,
þonne scilde he hine wið his fynd ful georne.
 9. Gif man mæte, þæt he deadne mann cysse, langsum lif and
gesæliglic him biþ towerd.
 10. Gif man mæte, þæt he penegas oððe mancsas finde,
þæt tacnað æfæste.
 11. Gif man mæte, þæt he finde and ne grete, þæt
tacnað bliðes mannes onsion, gif he nimþ, ne deah him þæt.
 12. Gif him þince, þæt his earn swyþe eahte, þæt
byþ mycel gefea.

END_TEXT
START_TEXT

Prog 4 (Sievers)
B23.3.4.
Prognostics: Sievers 1877, 189-90.



 1. A. He gangeð & biþ his siðfæt gesund.
 2. B. God þu fintst, gyf ðu hit onginst & þe bið wel.
 3. C. Bliðnysse getacnaþ, nis hit on þissum leohte.
 4. D. Ne gewealdest þu þæs ðu wilt ne þu hit æfre
fintst.
 5. E. Becume blisse ðe & þu bist symble gesund.
 6. F. Tacnað deaþ fram deaþe; On þyssum geare bide god
godes.
 7. G. þu scealt geðeon be þisse geþohtunge.
 8. H. ðæt ðe ne biþ geseald; þenc þu on oðer.
 9. I. Ongin þæt þu wille, þæt þe bið geendod.
 10. K. Beorh þe þæt þu ne gange on frecnysse.
 11. L. Hera ðu god on ealle tid þines lifes.
 12. M. God þe gemiclað þæt ðe forþ gespewð þæt
þu don wilt.
 13. N. Hylt þu ðæt to donne; Ne bið seald þinum
dædum.
 14. O. Ealle friðsumaþ god on eallum his mihtum.
 15. P. Gyf þu riht nimst, nelt þu wifes wesan.
 16. Q. For þam micel god is & nergendlic swyðe & þu
fintst blisse.
 17. R. Forlæt al ða syn.
 18. S. þu bist hal gyf þu to gode gehwyrfst, se sit hal &
mihtig.
 19. T. Ne fyrhteð þa þe on synnum lyfiað & yfel
þencað.
 20. U. Blis seo ðe biþ geseald & weg on geweald.
 21. X. Blisse & weg & ece lif.
 22. Y. Bycna sibbe & gesynta.
 23. Z. Wuldor sy ðe & wurðmynt, wereda drihten, fæder
on foldan, fægere gemæne mid sylfan sunu & soðum gaste; Amen.

END_TEXT
START_TEXT

Prog 5.1 (Warn)
B23.3.5.1.
Prognostics: Warner 1917, 66.



 1. Ðonne forme gearesdæig byð Sunendæig, hit byð god
winter, & windig lænctetid, dryge sumer, god hærfest, & scep
tyððrigeð, & hit byð grið & wæstme manigfeald.
 3. Ðonne hit byð Monendæig, hit byð scurfah winter, &
god læncten & windig sumer, & storemig & geswyncfull
hærfest.
 5. Þonne hit byð Tywesdæig, hit byð wæt winter &
windig læinten, & wæt sumer, & wifmæn swelteð & scipes
forfareð & cynges sweltað.
 7. Þonne hit byð Wodnesdæig, hit byð heard winter &
yfel læinten, god sumer & geswyncfull hærfest, & hunig byð
gæsne.
 9. Ðonne hit byð þuresdæg, hit byð god winter &
windig læinten, god sumer & god hærfest.
 10. Þonne hit byð Fridæg, hit byð hwerefinde winter, &
god lænten & god sumer & god hærfest.
 12. Ðonne hit byð Sæterdæig, hit byð scurfah winter
& windig læinten, & ealle wæstmes yfeles gewænde, scep
cwelleð & ealde mænn.

END_TEXT
START_TEXT

Prog 5.2 (Warn)
B23.3.5.2.
Prognostics: Warner 1917, 91.



 1. On Januarius monðe, gyf hit þunreð, hit bodeð toweard
mycele windes, & wel gewænde eorðe wæstme, & gefiht.
 2. On Februarius monðe, gyf hit þunreð, hit bodeð manegra
manna cwealm, & mæst þære ricen.
 4. On Mærces monðe, hit bodeð mycele windes, &
wæstmes wel gewænde, & folc unsehte.
 5. On April, hit bodeð blisful gear, & yfelre manna deað.
 6. On Mai, hit bodeð hunger gear.
 7. On Junius monðe, hit bodeð mycele windes, & wulfene
wodnysse, & leona.
 8. On Julius monðe, hit bodeð wæstme wel gewænde, &
oref forfærð.
 9. On Hærfest, hit bodeð god gear, & mæn sicelið.
 9. On Setembre, hit bodeð god gear, ac riccere manna slege.
 10. On Octobre, hit bodeð mycelne wind & wæstme toweard
& treowena wæstme gæsne.
 12. On Nouembre, hit bodeð blisfull gear, & wæstme
toweard.
 13. On Decembre, hit bodeð god gear on tilðe, & sibb, &
sehte.

END_TEXT
START_TEXT

Prog 6.1 (Forst)
B23.3.6.1.
Prognostics: Forster 1925-6, 90-92.



 1. Ðære æresten nyhte, þonne niwe mone byð ecymen,
þæt mon þonne in sweofne gesihþ, þæt cymeð to gefean.
 2. Þære æfteran niht & þore ðriddan nyht, ne byoð
þæt naðer ne god ne yfel.
 3. Ðære feorðan nyht & þeora fiftan wene heo godre
gefremednesse.
 4. Þære syxtan niht, þæt þu gesyxt, swa hyt byoð,
& þeo wyð eorfoþu geoscilt.
 5. Þere seofoðan nyht, þæt þu gesixt, swa hyt byð,
& æfter mycelre tyde agæð.
 6. Þære <foreign>VIII</foreign> niht & þere nigoþan, raþe þu
gesihst swefn, þæt bið adle oðþe trega.
 7. Þere nigoðan niht þæt þeo gemeteð, þæt bioð
butan festnesse.
 9. Þeore <foreign>XII</foreign> niht & þeore <foreign>XIII</foreign> niht ine þrim dagum
þu gesihst þin swefn.
 10. Þeore <foreign>XIIII</foreign> nihti ne hafað þat nane gefremednesse.
 11. Þeore <foreign>XV</foreign> niht hit hafað litle gefremædnesse.
 12. Þeore <foreign>XVI</foreign> niht æfter mycelre tide agæð þin
sweofn.
 13. Ðere <foreign>XVII</foreign> niht & <foreign>XVIII</foreign> & nigontene in <foreign>III &
C</foreign> um daga bið god swefn.
 14. Ðonne se mona bið <foreign>XX</foreign> niht & <foreign>I & XX</foreign> niht,
þæt bið scir oðþe ceap in þem swefne toweard.
 15. Þonne heo byð <foreign>II & XX</foreign> niht eald, þæt þu
gesihst, hit lengeð to gode gefean.
 16. Þonne heo bið <foreign>III & XX</foreign> nihta eald, þæt bið cid
& geflit.
 17. Ðonne heo bið <foreign>IIII & XX</foreign> nihta eald, & <foreign>V & XX
& VI & XX</foreign> nihta eald, þæt bið weorðlic ege, on nigon dagum
oðþe on <foreign>X</foreign> þin swefn agæð.
 18. Þonne heo bid <foreign>VII & XX</foreign> & <foreign>VIII & XX</foreign> nihta
eald, ealne gefean þæt bicneð.
 19. Þonne heo bið <foreign>IX & XX</foreign> & fulle <foreign>xxx</foreign> nihta eald,
þæt bið æfre buton fræcnesse.

END_TEXT
START_TEXT

Prog 6.2 (Forst)
B23.3.6.2.
Prognostics: Forster 1912c, 21-4.



 1. Seðe bið acenned on annihtne mona, se bið lange lifes
& weleði.
 2. Seþe bið on <foreign>II</foreign> nihta ealdne monan, se bid seoc.
 3. Gif he bið acenned on <foreign>III</foreign> nihtne monan, se leofaþ lange
& hydig.
 4. Gif he biþ feower nihta eald, he bið rice.
 5. Se on <foreign>V</foreign> nihtne bið geboren, gung he gewitað.
 6. Seþe bið acenned on <foreign>VI</foreign> nihtne, se biþ lange lifes &
geselig.
 7. Seþe bið acenned on <foreign>VII</foreign> nihta ealdne mona, se leofaþ
lange on wurþunge.
 8. Gif se mona bið eahta nihta ealð, se gewiteþ sona.
 9. Gif he bið acenned on nigan nihtne ealdne monan, se biþ
fræcendlice acenned.
 10. Seðe bið acenned on <foreign>X</foreign> nihtne ealne monan, se bið
ðrowere.
 11. Gif man biþ acenned on <foreign>XI</foreign> nihta ealdne monan, se bið
landes ofergenga.
 12. Se biþ acenned on <foreign>XII</foreign> nihta ealne monan, se biþ lifes
& on eallum his þingum weorþ, mannum mid Gode.
 13. Gif man bið acenned on <foreign>XIII</foreign> nihta ealdne monan, se bið
rices waldend & godcunde.
 14. Gif man biþ acenned on <foreign>XIIII</foreign> nihta ealne mone, se bið
ælces godes wyrþe.

END_TEXT
START_TEXT

Prog 6.3 (Forst)
B23.3.6.3.
Prognostics: Forster 1912b, 297-300.



 1. Swahwilc man swa on sunnandæg oððe on niht acenned bið,
orsorglice leofæð he, & bið fægger.
 2. Gif he on monandæg oðþe on niht acenned bið, he bið
acweald fram mannum, lewde swa clæroc sweþer he bið.
 3. Gif he on tiwesdæg bið acenned oþðe on ða niht, se
bið æwerd on his life, & bið man & ðwære.
 4. Gif he bið on wodnesdeig oþðe on da niht acenned, he bið
scarp & biter & swiðe wær on his wordum.
 5. Gif he bið acenned on þurresdæg oþðe on þa niht, he
bið swiðe gesibsum & wæleði, & wel geweaxeþ, & he bið
God lufiende & eallis fram wifum.
 6. Gif he bið acenned on frigendeg oðþe on ða niht, we
bið awerget fam mannum, & he bið disicreafti, & fam allum mannum he
bið laþ, & æfre ifel þenceþ on his heortan, & he bið
ðeof, & swide ondredende, & he leng ne leofað þonne on midre
ilde.
 7. Gif he bið acenned on saternesdæg oþðe on ða niht,
his dæde beoð franlica, & he bið ealdorman, swa wewer swa wif swa
wære he bið, tæla him gelimpeþ, & lange he leofaþ.

END_TEXT
START_TEXT

Prog 6.4 (Cockayne)
B23.3.6.4.
Prognostics: Cockayne 1864-6, III, 162-4.



 1. Gif middeswintres messedeg bið on sunnan deg þonne bið god
winter & lengten windi & drige sumer & wingeardas gode & sceap
beoð weaxende & hunu beoð genihtsum & eal sib bið genyhtsumo.
 4. Gif he bið on monandeg se middes wintres messedæg þonne
bið gemenged winter & god lengten & windig sumer & ystig &
beoð gode wingeardas & swiþ feorme mannum.
 8. Gif he bið on tiwesdeg þonne bið yfag winter & windig
lengten & renig sumer & moni wis sweltað & scip beoð frecnode
& ciningas forweorðað.
 10. Gif seo midwinter bið on wodnesdæg þonne bið heard
winter & grim & yfel lengten & god sumer & wingeardas beoð
geswencfulle & hunig byð lesse.
 13. Gif heo byoð on þunresdæg þonne byoð god winter
& windig lengten & god sumor & ælc god byð genihtsum in þem
selfan geare.
 16. Gyf se midwinter byð on frigendæge þonne byð
onwendædlic winter & byð goð sumer & byð genihtsumes micel.
 18. Gif se midwinter byð on seternes deag þonne byð winter
gedrefedlic & windig lengten & westmas swincað & scep cwellað
& ealde men gewitað & þa clenan beoð leahtrode.

END_TEXT
START_TEXT

Prog 6.5 (Forst)
B23.3.6.5.
Prognostics: Forster 1912a, 56-8.



 1. Her segh ymb drihtnes gebyrd, ymb þa <foreign>xii</foreign> niht his tide.
 1. Gyf se wind byoð on þa forma niht gehadode weras sweltað.
 2. Þære æfteran niht & þere þriddan niht bið
winð, þonne wespnas forweroðað.
 3. Þeore feorðan niht gif wind byð, lef byð lytel.
 4. Ðære <foreign>V</foreign> niht gif wind byð, þonne byð frecne on seo,
& scipu forweorðað.
 5. Ðere <foreign>VI</foreign> niht gif wind byð, ðonne adla byoð þy geare
on eorðan mislica.
 6. Ðere <foreign>VII</foreign> niht gyf win byoð, fir byð swyðe ryfe þy
geare.
 7. Ðere <foreign>VIII</foreign> niht gyf win byod, þonne ælde men sweltað.
 8. Ðere <foreign>IX</foreign> niht gyf win byð, scep sweltað.
 9. Ðære <foreign>X</foreign> niht gyf win byð treow byoð fornerwede.
 10. Ðære <foreign>XI</foreign> niht gyf wind byoð, æale nyetenu
forweorðað.

END_TEXT
START_TEXT

Prog 6.6 (Forst)
B23.3.6.6.
Prognostics: Forster 1912a, 65.



 1. Þy forma dæg drihtnes gebyrde gyf sunne scyneð, mycel
gefea byoð mid mannum & genihtsum.
 2. Gyf þy æfteran dæg sunne scyneþ, þonne byð on
ængelcynne gold eaðbegeate.
 3. Gyf þy þryddan dæg sunne scyneð, betweoh earmum mannum
mycel gefeoht byoð, & betweoh cynigum & rycum mannum micel sib.

END_TEXT
START_TEXT

Prog 6.7 (Cockayne)
B23.3.6.7.
Prognostics: Cockayne 1864-6, III, 166-8.



 1. On anwardne ger gyf hyt þunrie on sunandæg þonne tacnað
þæt micelne blodes gyte in sumere þeode.
 2. & on oðerne þonne tacnað þæt weder cynebearn
acwealð byð.
 4. Gyf on tiwes deg þunrieð þonne tacneð þæt westmas
geswidunge.
 5. Gyf on wodnes dægge þunrie þonne tacneð þæt lanð
bigengene cwælm.
 6. Gyf on þunres dæg þunrað þæt tacnað wif manna
cwealm.
 7. Gyf on frigedæg þunrað þonne tacnað þæt seo
deora cwealm.
 8. Gyf on sæternes dæg þunrað þonne tacnað þæt
demena & gerestena cwealm.

END_TEXT
START_TEXT

Prog 6.8 (Forst)
B23.3.6.8.
Prognostics: Forster 1916a, 270-93.



 1. Gyf mon meteð, þæt he geseo earn on his heafod ufan
gesettan, þæt tacnað micel weorðmynd.
 2. Gyf þe þince, þæt þu geseo feola earna ætsamne,
þæt byð yfel nið.
 3. Gyf þe þince, þæt þu geseo beon hunig beran, þæt
byð þæt he on eadegum handum feoh gestreonað.
 4. Gyf hine beon stingan, þæt byð, þæt his moð byð
swiðe onstired fram ælþeodegum mannum.
 5. Gyf him þince, þæt he geseo beon into his huse fleogan,
þæt byð þes huses awestnes.
 6. Gyf him þineg, þæt he geseo fela fugla ætsamne,
þæt byð æfest & gecid.
 7. Gyf he fuglas geseog betwenan winnan, þæt byð, þæt
rice hades winnað heom beotweonan.
 8. Gyf his nædre ehte, beorge him wyð ifle wifmen.
 9. Þonne him þynce, þæt his earn ehte, þæt bið
eað.
 10. Gyf him þince, þæt he hine on hatum wætere þwea,
þæt byð his lices tidernes.
 11. Gyf him þince, þæt he hine on cealdum weterum þwea,
þæt byð his lices hælo & gesynto.
 12. Gyf him þince, þæt he hine on sæ baðige oððe
þwea þæt byð blisse.
 13. Gyf he fæger weter geseo oððe oferfæreþ, þæt
byð orsorgnesse.
 14. Gyf hine meteð, þæt he drof wæter geseo, ne deah
þæt.
 15. Gyf he gold findeð, god swefn þæt bið & yfel
þemþe hit cynde ne bið.
 16. Gyf he mancas oððe penigas findæg, þæt bið
æfst.
 17. Gyf him þince, þæt he penigas gesio & ne oðrine,
god þæt bið, gyf he hie nimeð, ne deahg þæt him.
 18. Ðonne him þince, ar oððe isen, þæt he habbe,
þæt bið god.
 19. Gyf him þince, þæt he læd habbe, sum unwird him byð
toweard.
 20. Gyf him þince, þæt he æt forðgewitenum men ahtes
onfo, of unwenum him cymeð gestreon.
 21. Gyf him þince, þæt he æt ricum men feos onfo,
alysednysse/ ðæt byð broca.
 22. Gyf him þince, þæt his hus burnat, micel bled &
torhtnes him byð towæard.
 23. Gyf he oft byrnen, þæt bið micellicu gestreon.
 24. Gyf man meteg, þæt he his hus timbrie, þæt byð his
weaxnes.
 25. Gyf him þinceg, þæt his hus si toworpen, sum æfwela
him bið toweard.
 26. Gyf him þinceg, þæt he hwit hrægl gesio, þæt
byð micel wurðmind.
 27. Gyf him þince, þæt he his bearn scire, þonne byð his
broc litligende.
 29. Þonne him þinceg, þæt he micles hrægeles gewald
age, þanne ofercymeð he ælle hise feond.
 30. Gyf hine meteg, þæt he awiht beran geseo, þæt byð
ungerades.
 31. Gyf him þinceg, þæt he seo mid gerenode gyrdel sio
gyrded, ðæt byð anmodnes.
 32. Gyf hine mæte, þæt he hebbe beag, þæt byð,
þæt he geþihð healic ealdordom.
 33. Gyf him þince, þæt he habbe ruh lic, þonne byð his
goda waniend.
 34. Gyf hine mete, þæt he ne mæge yrnan, miccel broc him
byð toweard.
 35. Gyf hine mete, þæt he geseo blindne man geborenne,
þæt byð forlætnesse his gode.
 36. Þonne him þince, þæt he spiwe, þæt byð
swahwætswa he ana wiste, þæt hit weorðæð yppe.
 37. Gyf him þince, þæt he mid cyninge sprece, him cumeð
gefealucu tide & god.
 38. Gyf hine mete, þæt he gebunden si, lære ic hine,
þæt he him beorge wyð frecno þing.
 39. Gyf him þince, þæt he stige on heah clif, þæt
tacnað god.
 40. Gyf him þince, þæt he of dune astige, broces del he
onfehþ.
 41. Gyf hine mete, þæt he mid his freondes wyfe hæme,
þæt byð adle.
 42. Gyf him þince, þæt he mid his agene wife heme, þæt
byð god swefen.
 43. Gyf hine mete, þæt he hine to gode gebidde, micel gyfe him
byð toweard.
 54. Þonne him þince, þæt he fiscas geseo, þæt byð
regn.
 55. Gyf him þince, þæt he bradne monan geseo, þæt byð
god swefn.
 56. Gyf mon mete, þæt he hwit hors hæbbe oððe on ride,
þæt byð weorðmind.
 57. Gyf him þince, þæt he on blacum horse ride, þæt
byð his goda modes eagnes.
 58. Gyf him þince, þæt he on redum horse ride, þæt
byð his goda wanigend.
 59. Gyf him þince, þæt he on fealawan horse ride þæt
byð god oððe grægan þæt byð god swefn.
 60. Gyf man meteð, þæt he wær slea, þæt byð gecid
wyð his freond.
 61. Gyf him þince, þæt he oððerne slea, beorge he him
georne wyð fræcno þing.
 62. Gyf him þince, þæt he þeowas geseo, him byd toward.
 63. Gyf hine mete, deadne manan cysse, þæt byð lang lyf.
 64. Þonne him þince, þæt he geseo scyp yrnan, god
ærende him byð towerd.
 65. Gyf hine mete, hnyte somnie, god þæt byð.
 66. Gyf him þince, þæt he oððerne cysse, god þæt
bioð.
 67. Gyf hine mete, þæt he hunig æte oððe geseo,
þæt byð ængnes.
 68. Gif him þinceð, þæt he bellan geseo oððe gehire,
weorðmind him byð toweard.
 69. Gyf hine mete, þæt he cirican geseo oððe singan gehire
micel god þæt tacnað.
 70. Gif him þince, þæt he iseo man mid wæpnan gewundodne,
ymbhidig sorg þæt byð.
 71. Gyf him þince, þæt he wæpen wege, þæt byð
orsorh.
 82. Gyf man mæte, þæt he seon ne mæge, lær ic hine,
þæt he him his eahtent beorge.
 83. Gyf man mæte, þæt he seolac oððe godweb hæbbe,
god hit byð & hwilum læasung.
 84. Gyf mon meæ, þæt he filed sy, god þæt byð.
 85. Gyf man mete, þæt he weorðlice gerestod sio, god
þæt byð.
 86. Gyf man mæte, þæt he feola swyna ætsamne geseo,
þonne mæg he hine wenen broces.
 88. Rty
 88. Gyf man mæte, þæt he henne ægeru hæbbe  oððe
þicge, ne deah hym þæt.

END_TEXT
START_TEXT

Prog 6.9 (Forst)
B23.3.6.9.
Prognostics: Forster 1912c, 43-5.



 1. On annihte monan fær to cyninge & bidde þes þu wille,
ge þæt gifð, gang in to him on þa þridda tid þes deges oðð
þonne þu wyte, þæt sæ si ful.
 2. On <foreign>II</foreign> nihte monan gang þonne & byge land, þæt
þine yldran ær ahton, þonne meht þu hit alesan; And on <foreign>II</foreign> nihte mona
he byð god to færanne on oðer land & wyf to onfonne to riht life.
 3. On <foreign>III</foreign> nihtte monan far þonne on þin land & þu hys
þonne wel gewaldest, & sec þine freonde, & he beoð blyðe, &
<foreign>III</foreign> nihta mona byð god an to fixanne.
 4. On <foreign>IIII</foreign> nyhta monan sibba þa cidenda men, & þu hie
gesibbast, & on þone dæg sec þine fiend, & þu hie gemetest,
& hi gebeoð gewaldne; Se <foreign>IIII</foreign> nihta mona se byð god þæm ergendan
hys sul ut to done, & þem grindere his cweorn, & þem cipemen hys
cipinge to anginnane.
 5. On <foreign>V</foreign> nihte monan gang to þinum þeahtere, & he þonne
þe in eallum þingum wel geþengeð, & sec on þone dæg þine
frend, & seþeo stelað on þone dæg, ne geahsað hit manna.
 6. On <foreign>VI</foreign> nihtne monan do þonne hig on þin beð, ðonne
hafast þu þæron nenige wunelic sar, ac þu þer byst gefeonde, he is
eac god circan on to timbrane & eac scipes timber on to anginnanne.
 7. On <foreign>VII</foreign> nihtne monan bidde þine laford, he þe seleð; and
gyf þu wille fedan cynigas bearn oððe æðeles monnes, geleod hine in
þin hus & in þines hiredes, & fed hine, þonne byð þe þæt
god; Se <foreign>VII</foreign> nihta mona is god on to fixiane & æðeles monnes wergild
an to manianne.
 8. Se <foreign>VIII</foreign> nihta monan geuntrumað, ne leofað he lange, ac he
ys god on oðer land to feranne & wyf to brigane.
 9. On <foreign>IX</foreign> nihtte monan, fer to cyniges bene, gang in to him æt
fulre seo, þonne byst þu gesundful wyð hine.
 10. On <foreign>X</foreign> nihtne monan bidde swahwasswa þu wylle, hyt þe
byoð gere; Se <foreign>X</foreign> nihta mona he ys god to standanne mid æðelum monnum
& to sprecanne hymb heora weorc, & eac byscop an to cesane &
ealdormen & cynigas.
 11. On <foreign>XI</foreign> nihta eald mona fær on swahwelce healfe
middangeardes swa þu wylle, ne sceð þe nænig wiht ne man dior, &
he byð god an to cwellanne micle fixas on sæ.
 12. On <foreign>XII</foreign> nihte monan byð god to feranne ofer sæ & on
hird to ferenne & æac to gewyfianne.
 13. On <foreign>XIII</foreign> nihte mone æld fær in niwe hus, & nim eal
mid þeo þrio fata ful æles & meolce, & hyt byð æac god ceap
to milciane.
 14. On <foreign>XIIII</foreign> nihte monan is god ælc telge to anginnanne
ærest & on niwne hired to færenne & preost to halgiene &
nunnan halig ref to anfone.
 15. On <foreign>XV</foreign> nihte monan hys god to fixianne & huntum heortas to
secanne & wildeswin.
 16. On <foreign>XVI</foreign> nihte monan far offer sæ & site on þes scipes
forðstefna, ðonne geseces þu þæt land, swa þeo leofest beoð
& freond findest begeondan þæm sæ, & he is god hordern on to
scæwiene & minster to gereranne & to sættenne.
 17. On <foreign>XVII</foreign> nihte mone, gyf þu wylle hus timbran, ber þæt
timber.

END_TEXT
START_TEXT

Prohib
B23.4.
Prohibition against Blood-letting: Henel 1934-5, 331.



 1. Eahtatina nihtum ær hlafmæssan gangeð se styrra up se is
gehaten canes, þæt is se hara steorra.
 2. He bið firenre gecynde and weallende.
 3. Hi beoð þurh þære sunnan hætu and þæs steorran
to þam swiþe getwifealdede þæt hi scinað swa swiðe on midde niht
swa on midne dæg.
 5. And hira lichaman weaxað and swellað, and hwilon berstað,
þæra daga beoð þreo and fiftig þæt se steorra biþ uppe, for
þam byþ æghwilc man þe unhalre þe him blod læte on þissum dagum
and hit sume heora feore negedigað.
 9. And nele nan man æt nanre tide þe riht cann in þa tid
mannum blod lætan, and eallum cristenmannum on þa tid is blodlætincg
forboden, eahtatina nihtum ær hlafmæssan and fif and þrittig nihta ofer
hlafmæssan.
 12. Dagas dies.
 12. Þa hwile.

END_TEXT
START_TEXT

Notes 1 (Ker)
B24.1.
Historical Notes: Ker 1957, 331.



 1. Gysorz wæs ygolde filippe frankæne kinge þurh swicdome.
 2. Filippe frankæne kyng ne spedde naht æt fernuyl.
 2. Twelfmonþe after þan þe he ywan gisorz þurh swicdome.

END_TEXT
START_TEXT

Notes 2 (Kluge)
B24.2.
Monasterialia indicia: Kluge 1885c, 118-29.



 0.1. Þis sindon þa tacna þe mon on mynstre healdan sceal,
þær mon æfter regoles bebode swigan haldan wile, and geornelice mid
godes fultume begyman sceal.
 1.1. Ærest þæs abbudes tacen is þæt mon his twegen
fingras to his heafde asette and his feax mid genime.
 1.2. Ðæs diacanes tacen is þæt mon mid hangiendre hande
do, swilce he gehwæde bellan cnyllan wille.
 1.3. Gyf mon wille wæt be þam profoste tæcan wille, þonne
rær þu þinne scytefinger ofer þin heofod, forþi þæt is his
tacen.
 1.4. Ðonne is þæs horderes tacen, þæt mon wrænce mid
is hande, swilce he wille loc hunlucan.
 1.5. Ðæs magistres taccen is þe þa cild bewat, þæt
man set his twegen fingras on his twa eagan and hebbe up his litlan finger.
 1.6. Ðæs cyricweardes tacen his þæt mon sette his twegen
fingras on his twa eagan and do mid his handa, swylce he wille ane hangigende
bellan teon.
 1.7. Gyf þu wæt be cyrcean tæcan wille, þonne do þu mid
þinum twan handum, swylce þu bellan ringe, and sete þinne scytefinger to
þinum muþe and hine syððan up rær.
 2.0. Ðis synd þara boca tacn þe mon on cyrican to godcundun
þeowdome notigan sceal.
 2.8. Ðonne þu antiphonariam habban wille, þonne wege þu
þine swiþran hand and crip þinne þuman, forþon he is genotod.
 2.9. Gif þu mæsseboc habban wlle, þonne wege þu þine
hand and do swilce þu bletsige.
 2.10. Ðære pistolboce tacn ys þæt mon wecge his hand and
wyrce crystelmæl on his heafde foran mid his þuman, forþonþe mon
ræt godspel þæron and ealswa on þære Cristes bec.
 2.11. Ðonne þu tropere haban wille, þonne wege þu þine
swiran hand and tyrn mid þinum swiþran scytefingre ofer þine breost
foreweard swilce þu notian wille.
 2.12. Gyf þu hwilce langwyrpe boc habban wille, þonne strece
þu þine wynstran hand and wege hi and sete þine swyþran ofer þinne
wynstran earm be þære boce læncge.
 3.13. Ðonne þu superumerale habban wille, þonne stryc þu of
ufwerdum heafde mid þinum twam scytefingran nyþerweard forð for þine
earmas andlang þinra hleora.
 3.14. Gyf þu halban habban wille, þonne wege þu medemlice
þin reaf mid þinre handa.
 3.15. Ðonne þu gyrder habban wylle, þonne sete þu þine
handa forewearde wiðneoþan þinne nafolan and stric to þinum twam
hypum.
 3.16. Ðonne þu stolan habban wille, do þu mid þinum twam
handum onbutan þinne sweoran and stric siððan ofdune.
 3.17. Gyf þu mæssanhacelan habban wille, þonne stric þu
mid tospræddum handum niþer ofer þine breost.
 3.18. Ðonne þu handlin habban wille, þonne stric þu mid
þinre swyðran handa eclinga ofer þine wynstran.
 4.19. Gyf þu offrunga habban wille, þonne wege þu þin reaf
and hefe up þine twa handa.
 4.20. Ðæs calices tacn and ðæs disces is þæt man
hebbe up his twa handa and bletsige.
 4.21. Gyf þu oflætan habban wille, þonne byg þu þinne
scytefinger to þinum þuman.
 4.22. Ðonne þu win habban wille, þonne do þu mid þinum
twam fingrum, swilce þu tæppan of tunnan onteon wille.
 4.23. Gyf þu winhorn habban wille, þonne do þu mid þinun
swiðran scytefingre on þine wynstran hand, swilce þu tæppan teon
wille, and rær up þinne scytefinger be þinum heofede.
 4.24. Ðonne þu storfæt habban wille, þonne wend þu
þine hand ofdune and wege hi, swilce þu styre.
 4.25. Gyf þu taperas beþurfe, þonne blaw þu on þinne
scytefinger and rær up þinne þuman.
 4.26. Gyf þu candelsticcan habban wille, þonne blaw þu on
þinum scytefingre and hald þine hand samlocene, swylce þu candelstæf
hæbbe.
 4.27. Gyf þe smælre candelle geneodige, þonne blaw þu on
þinum scytefingre.
 4.28. Ðonne þu candelbryd habban wille, astrehtre þinre
winstran handa ofsete hy eclinga mid þinre swiran.
 5.0. Ðys syndan þara boca tacna þe mon æt uhtsange notian
sceal.
 5.29. Gyf þu biblioðecan habban wille, þonne wege þu þine
hand and rær up þinne þuman and sete þine hand bradlinga to þinum
leore.
 5.30. Ðonne þe martirlogium geneodie, þonne wege þu þine
hand and lege þinne swiðran scytefinger ofer þine hand and lege þine
hand bralinga to þinum hleore.
 5.31. Gyf þu hwylce oþre boc habban wylle þe godspelles traht
on sy, þonne lege þu þine swyðran hand under þin hleor and werc
rodetacn on þin heofod foran.
 5.32. Ðonne þe salteres beþurfe, þonne stric þu mid
þinum swyðran scytefinger on þine wynstran hand, swilce þu micel
bewytan wille.
 5.33. Hymneres tacen is þæt mon wæcge bradlinga his hand
and rære up his litlan finger.
 6.34. Ðonne þu leohtfæt abban wylle, tospræddum fingre
rær up þine swiðran hand and pyf on þinne scytefinger.
 6.35. Ðonne þu micelan rode abban wylle, þonne lege þu
þinne finger ofer þinne swyðran finger and rær up þinne þuman.
 6.36. Litelere rode tacen is ealswa, rær up þone litlan
finger.
 6.37. Ðonne þu on ænigre stowe gewædne candelsticcan
abban wille, þonne do þu swa we ær beforan cwædon and rær up
þinne litlan finger.
 6.38. Gyf þu inne cyricean sittan wille for wylcere untrumnysse,
þonne wende he his hand adune and ahnigenum heafede him leafe bidde and his
hand on breost asette.
 6.39. Gyf þu wylle þæt hwa sittendra manna up arise, þonne
wend þu þine hand and hi bedæle up abræd.
 6.40. Gyf þu wille þæt he sytte, þonne wend þu adune and
hi bedæle adune læt.
 7.41. Gyf man hwylcum breþer byt hwæt on ufan, þæt he
genoh hæbbe, þonne wend þu his hand bradlinga adune and astrehtre
hwonlice hy styrige.
 7.42. Gyf he þæt gebodene habban wille, þonne wende he his
hand eclinga adune and wonlice wið his wyrd styrige.
 7.43. Gyf he hyt nelle, he hwonlice eac framweard styrige.
 7.44. Gyf þu hwæt be capitelhuse tæcan wylle, þonne sete
þu þine hand on þin heafod foran and hwon hniwa swilce þu þe
forgyfenesse bidde.
 7.45. Ðonne þu gehwædne martirlogium habban wille, þonne
wege þu þine hand and lege þinne scytefinger ofer þine þrotan and
rær up þinne litlan finger.
 7.46. Regoles tacen is þæt þu wecge þine hand and stryce
mid þinum scytefyngre andlang þinre wynstran handa, swylce þu regolige.
 7.47. Gyf þu gyrde habban wille, þonne wege þine fyst swylce
þu swingan wille.
 7.48. Ðonne þu swype habban wille, þonne wege þu þine
fyst, swaswa we beforan cwædon, and rær up þine twæg fingras.
 8.49. Gyf þu hwæt be beoddernes tacne tæcan wylle, þonne
sete þu þine þry fingras, swilce ðu mete to muðe do.
 8.50. Ðonne þu setrægel habban wille, þonne plice þu
ðine agene geweda mid twam fingrum, tospred þine twa handa and gewe hi,
swylce þu setl gesydian wille.
 8.51. Gyf þu meterædere fyldstol habban wille oþþe oþrum
men, þonne clæm þu þine handa togædere and gege hi þam gemete
þe þu dest þonne þu hine fyalden wylt.
 8.52. Gyf þu sceat habban wille oððe wapan, þonne sete þu
þine twa handa ofer þinum bearme and tobræd hi swilce sceat astrecce.
 8.53. Gyf þe disces beþurfe, þonne hefe þu up þine oþre
hand and tospræd þine fingras.
 8.54. Ðonne þu laf habban wylle, þonne sete þu þine
twegen þuman togædere and þine twegen scytefingras æðerne foran
ongean oþerne.
 8.55. Gyf þe syxes genyoðige, þonne snið þu mid þinum
fingre ofer þonne oþerne, swylce þu cyrfan wille.
 8.56. Gyf þu sticcan behofige, þonne wege þu þine hand
swilce þu mid sticcan etan wille.
 9.57. Gesodenra wyrta tacen is þæt þu do mid þinre oðre
handa nyþerweard be þære sidan, swylce þu wyrta scearffian wille.
 9.58. Ðonne þu grene wyrta habban wille, þonne sete þu
þinne finger on þine wenstran hande.
 9.59. Gyf þe læces lyste, þonne do þu mid þinum fingre,
swilce þu borige inn on þine hand and do bralinga þine hand to þinre
nasan, swilce þu hwæt gestince.
 9.60. Briwes tacan is þæt þu wecge þine fyst swilce þu
briw hrere.
 9.61. Ðonne þu pipor habban wille, þonne cwoca þu mid
þinum scytefinger ofer oþerne.
 9.62. Gyf þu beana habban wille, þonne sete þu þinne
scytefinger foreweardne on þines þuman forman liðe.
 9.63. Cesena tacen is þæt mon sette his þuman on his litlan
finger foreweardne.
 10.64. Ðonne þu cyse habban wille, sete þonne þine twa
handa togædere bralinga, swilce þu wringan wille.
 10.65. Gyf þu buteran habban wylle oððe smeoru, þonne stric
þu mid þrim fingrum on þine innewearde hand.
 10.66. Gyf þe meolce lyste, þonne strocca þu þinne wynstran
finger mid þinre swyþra handa þam gelice swylce þu melce.
 10.67. Gyf þu ægera beþurfe, þonne scrapa þu mid þinum
fingre up on þinne wynstran þuman.
 10.68. Ðonne þu scealt habban wylle, þonne geþeoddum
þinum þrim fingrum hryse þine hand, swylce þu hwæt seltan wylle.
 10.69. Huniges tacen is þæt þu sette þinne finger on
þine tungan.
 11.70. Ðonne þu fisc habban wylle, þonne wege þu þyne
hand þam gemete þe he deþ his tægl, þonne he swymð.
 11.71. Æles tacen is þæt mon wecge his swyþran hand and
sette syþþan ofer his wynstran earm and astrehtre his wynstran hande strice
þwyrs ofer mid þære swyþran, swylce he hine corflige swaswa mon æl
deð þonne hine mon on spite stagan wyle.
 11.72. Gif þu ostran habban wylle, þonne clæm þu þine
wynstran hand, ðam gemete þe þu ostran on handa hæbbe, and do mid sexe
oððe mid fingre swylce þu ostran scenan wylle.
 12.73. Ðonne þe æpples lyste, þonne cryp þu þinne
swiþran þuman to middewearde þinre handa and befoh hine mid þinum
fingre and rær up þine fæste.
 12.74. Gyf þu peran wille, þonne do þu ymbe þine fyste swa
we nu wiðforan cwædon and geþeod siðþan þine fingras tosomne
forð handlenge.
 12.75. Ðonne þu plyman habban wille, þonne clæm þu eal
begelicum þine wynstran hand and stric mid þinum scytefingre anlang þire
fyste.
 12.76. Cyrsena tac is þæt þu sette þinne winstran þuman
on þines lytlan fingres lið and twenge hine siððan mid þara swiþran
hande.
 12.77. Gyf þe slana lyste, þonne sete þu eallswa þinne
þuman and pyt mid þinum scytefingre in þine wynstran hand on þornes
getacnunge þe hi on weaxað.
 12.78. Ðonne þu for hwylcere neode sealtflæsc wille, þonne
twenge þu mid þinre swiðran neoþewearde þine wynstran, þær se
lyra þiccost si, and do mid þinum þrim fingrum, swilcce þu sealte.
 13.79. Ðonne þu cuppan oððe institiam wylle, þonne do
þu þine hand nyþerweard and tobræd þine fingras.
 13.80. Ðonne þu hlid habban wylle, þonne hafa þu þine
wynstran hand samlocene and eac swa þa swyþran and hwylf hy syþþan ofer
þa wynstran eal swylce þu cuppan hlide.
 13.81. Wicelre blede tacen is þæt þu arære up þine
swyþran hand and tospræd þine fingras and lege syþþan þinne
scytefinger to þinum wælerum and rær up þinne þuman.
 13.82. Gyf þu lytel drencefæt habban wylle, þonne rær
þu up þine þry fingras and lege þinne swyþran scytefinger to þinum
wælerum and rær up þinne lytlan finger.
 13.83. Ðonne þu drincan wylle, þonne lege þu þinne
scetefinger andlang þines muðes.
 13.84. Gyf þe gedryptes wines lyste, þonne do þu mid þinum
swyþran scytefingre on þine wynstran hand, swylce þu tæppian wille,
and wænd þinne scytefinger adune and twængc hine mid þinum twam
fingrum, swylce þu of sumne dropan strican wylle.
 13.85. Beores tacen is þæt þu gnide þine hand on þa
oþre.
 14.86. Ðonne þu burhreste haban wille, þonne wege þu þine
fyst, swilce þu wyrta cnocian wille, and lege þinne scytefinger to þinum
welerum.
 14.87. Gyf þu hwæt be slæpernes tacne tæccean wylle,
þonne lyge þu þinne swyþran hand under þin swyþre hleor.
 14.88. Ðonne þu blacernes behofige, þonne tern þu mid
þinum scetefingre on earþan, butan þu elles wite on hwæt, and wæt
mid þinum scytefingre on midden, swylce þu weocan settan wylle.
 14.89. Ðonne þu bedreaf habban wylle, þonne wege þu þin
reaf and lege þine hand to þinum hleore.
 14.90. Pyles tacen is þæt þu mid þinum scytefingre sume
feþer tacnum gestrice on þyne wynstran hand innewearde and lecge to þinum
earon.
 15.91. Gyf þu swyftleras habban wylle, þonne sete þu þinne
scytefinger uppon þinne fot and stric on twa healfa þines fet, þam gemete
þe hi gesceapene beoð.
 15.92. Socca tacen is, þæt þu sette þinne scytefinger and
rær up þinne þuman.
 15.93. Ðonne is þara sceona tacen þæt þu sette
forðrihte þinne scetefinger uppon þinne fot butan oðre becnunge.
 15.94. Yna tunes tacen is þæt þu sette þine swyþran
hand bradlinga ofer þinne innoð and þu be þam tacne þe leafe scealt
æt þinum ealdre abyddan, gyf þe þyder lyst.
 16.95. Gyf þu hwæt be bæðernes tacne tæcan wille,
þonne stric þu mid þinre swiðran hande bralinga ofer þine breost and
ofer þinne innoð swilce þu þe þwean wille.
 16.96. Ðonne þu þe be tancnunga biddan wille, þæt þu
þin heafod þwean mote, þonne stric þu mid bradre hande on þin feax,
swilce þu hit þwea.
 16.97. Gyf þe wæteres geneodige, þonne do þu swylce þu
þine handa þwean wille.
 16.98. Ðonne þu sapan abban wille, þonne gnid þu þine
handa togædere.
 16.99. Nægelsexes tanc his þæt þu mid þinum scitefingre
do ofer þinne oþerne, swilce þu ceorfan wille, and straca syþþan on
þin leor mid þinum fingre, swilce þu scearan wille.
 16.100. Ðonne þu camb habban wylle, þonne stric þu mid
þinum fingrum on þin feax nyþerweard, swilce þu cembe þe.
 17.101. Gyf þu hemeþe habban wille, þonne nim þu slyfan
þe on hand and wege hi.
 17.102. Brecena tancen is þæt þu strice mid þinum twam
handum up on þin þeah.
 17.103. Ðonne þu wynyngas habban wille, þonne do þu mid
þinum twam handum onbutan þine sceancan.
 17.104. Gyf þu hosa habban wille, þonne stric þu uppweard on
þinum sceancum mid þinum twam handum.
 17.105. Gylecan tacen his þæt þu strece forð þin wenstre
handstoc and plyce innan mid þinre wynstran hande.
 17.106. Ðonne þu cuglan habban wylle, þonne wege þu þinne
earmellan and foh to þinum hode.
 17.107. Gyf þu to hwilcere gehirsumnesse scapulares beþurfe,
þonne stric þu eclinga mid ægðere hande ofer æðerne earm ymbe
þæt utan, þe þæs scapularæs handstoca ateoriað.
 17.108. Ðonne þu glofan abban wille, þonne stric þu þa
oþre hand mid þære oþre bralinga.
 18.109. Sceara tancen is þæt þu wecge þinne scytefinger
and þone midemistan on þinre swiðran hande to somum claðe, swilce þu
hine nid scearan ceorfan wille, oððe ymb þin heafod, swilce þu efysian
wille.
 18.110. Gyf þe nædle beþurfe, þonne feald þu mid þinre
swiðran hande þane hem þines wynstran earmstoces ofer þinne wynstran
scytefinger and do þær ofer mid þrim fingrum swilce þu seowian wille.
 18.111. Ðæs bæcernes tacne is þæt mon mid bam
samlocone handum togædere, swilce þu dah brædan wille.
 18.112. Ðonne þu græf habban wille, þonne sete þu þine
þri fingras tosomne, swilce þu græf hæbbe, and styra þine fingras
swilce þu write and bycna syþþan mid þinum scytefingre.
 18.113. Gyf þu gehwæde wæxbreda habban wille, þonne
strece þu þine twa handa and sete hy neoþan tosomne and feald togædere
swilce þu weaxbreda fealde.
 18.114. Ðonne þu micel weaxbred habban wille, þonne stric
þu mid þinum twam fingrum on þine breost forewearde, swilce þu dylige,
and stryce þinne earm and sete þine hand on þines wynstran earmes byge.
 18.115. Gyf þu reogolsticcan næbbe, þonne strece þu þine
hand upweard and stric mid þinum scytefingre andlang þinre wynstran hande
swilce þu regolige.
 18.116. Ðonne þu blechorn habban wille, þonne hafa þu
þine þri fingras, swilce þu dypan wille, and awend þine hand adune and
clyce þine fingras, swilce þu blæchorn niman wille.
 18.117. Fiþere tacen is, þæt þu geþeode þine þri
fingras tosomne swilce þu feþere hæbe and hi dype, and styre þine
fingras swilce þu writan wille.
 19.118. Ðæs cyninges tacen is, þæt þu wende þine hand
adune, and befoh þin heofod ufeweard eallum fingrum on cynehelmes tacne.
 19.119. Cyninges wifes tacen is þæt þu strece onbutan
heofod, and sete syððan þine hand bufon þin heofod.
 19.120. Bisceopes tacen is þæt þu strice mid þinre hande
ofer æðere eaxle niþerweard ofer þine breost on rodetacne.
 19.121. Gyf þu hwæt be wylcum munece tæcan wille, þe þu
his tacen necunne, þonne nim þu þe be þinum hode.
 19.122. Mynecena tacen is þæt þu sette þine twegen
scytefingras on þin heofod foran and strice siþþan adune andlang þinra
hleora on þæs haligryftes tacnunge.
 19.123. Gyf þu mæssepreost habban wille, þe munuc ne sy,
þonne stric þu mid þinum scytefingre, swilce þu trændel wyrce, and
astrehtre þinre hande on þam gemete swilce þu bletsige.
 19.124. Ðonne þu diacon abban wille, þonne stric þu eal
gelice mid þinum scytefingre and wyrc Cristes mæl on þin heafod foran on
þæs halgan godspelles getacnunge.
 19.125. Be mædenneshades preostes tacen is þæt þu strice
swa we wiðforan cwædon on þin hleor mid þine scytefingre.
 19.126. Lædes mannes tacen is þæt þu ðe mid ealre hande
be þinum cynne nime, swilce þu þe be bearde niman wille.
 19.127. Gewylces ungehadodes wifes tacen is þæt þu mid
foreweardum fingrum þin forewearde heafod fram þam anum earan to þon
oþrum on bindan tacne.
 19.130. <foreign>Expliciunt Monasteriales Indicia</foreign>.

END_TEXT
START_TEXT

Notes 3 (Jones)
B24.3.
Names of Week Days: Jones 1943, 340.



 1. <foreign>Nomina dierum secundum anglos</foreign> Sunnandæg Monendeg
Tiwesdæg Wodnosdæg Þunresdæg Frigedæg Saterdæg.

END_TEXT
START_TEXT

Notes 4 (Wormald)
B24.4.1.
Names of Months: Wormald 1934, no. 14.



 1. Ianuarius Iuli.
 2. Martius Hrædd.
 3. Aprelis eastormonoð.
 4. Maius ðrymylce.
 5. Iunius liða.
 6. Iulius liða.
 7. Augustus weodmonoð.
 8. September Haligmonð.
 9. October Winterfylled monoð.
 10. Nouember blodmonoð.
 11. December iolmonoð.

END_TEXT
START_TEXT

Notes 5 (Logeman)
B24.5.3.
Names of the Winds: Logeman 1889a, 103-5.



 1. Est wind <foreign>Subsolanus</foreign> <foreign>Zephirus</foreign> westan.
 4. Westan suþan <foreign>Euro nothus</foreign> suðan westan <foreign>Euro auster</foreign>
suþan westan <foreign>Africus</foreign> estan suðan <foreign>Eurus</foreign> estan <foreign>Subsolanus</foreign> suþan
westan <foreign>Acircio</foreign> norþan westan <foreign>Africo</foreign> suþan westan <foreign>Nothus</foreign> westan
suþan <foreign>Ab euro</foreign> suðan westan <foreign>A favonio Africo euro</foreign> suðan westan <foreign>Eurus</foreign>
estan suðan <foreign>Aborea</foreign> estan norþan <foreign>Zephirus</foreign> norðan westan <foreign>Chaurus</foreign>.
 18. Estan norþan <foreign>Ab oriente</foreign>.
 19. Estan <foreign>A meridie vel ab austro</foreign> suðan <foreign>Ab occidente</foreign> westan
<foreign>A septentrione</foreign> norþan <foreign>Ab aquilone</foreign>

END_TEXT
START_TEXT

Notes 6 (Ker)
B24.6.
Names of Letters: Ker 1957, 337.



 1. A a, B be uel bei, C ce uel cei, D de uel dei, E e, F f, G ge
uel gei, H hah uel hake, I i, K ka, L l el, M m em, N n en, O o, Q quu, R r er,
S s es, T te, V u, X x ix, Y y fix, Z zede, & & et, <foreign>ð ð</foreign> titel.
 4. Anglice littere W wen, ð ðet, þ þorn, & &
and.

END_TEXT
START_TEXT

Notes 7 (Ker)
B24.7.
Names of Numbers: Ker 1957, 430-31.



 1. <foreign>VII</foreign> seofene <foreign>VIII</foreign> ahte <foreign>IIII</foreign> fower <foreign>XV</foreign> fiftene <foreign>XXIIII</foreign>
fower and twenti <foreign>I</foreign> an.

END_TEXT
START_TEXT

Notes 8 (Ker)
B24.8.
Names of Relationship: Ker 1957, 433.



 1. <foreign>Pere & mere</foreign> Vader and moder <foreign>Serurs & freres</foreign> Suster
and broder <foreign>Les enfanz frarins</foreign> Broða cild <foreign>Cusins germains</foreign> Hiberna bearn
<foreign>Cusins parenz</foreign> Isibba child Maglingas.
 7. Siblingas.

END_TEXT
START_TEXT

Notes 9 (Trahern)
B24.9.
Significance of Church Bells: Trahern 1973, 475-7.



 1. Her ys me be þam becnum þe we beoð to cyricean mid
gesamnude.
 2. Belltacnes gewuna ys of ealdan gecyðnysse genumen.
 3. Þa swegð ys of geworht.
 4. Nu ys se ar heard and swegende.
 4. Hæfð þæt ylce tacn anne clipur wiðinnan mid þam
hit byð swungen, þæt se b seo get þyssere niwan cyðnyss by s
þ/ heard swegeað swyþ r þ byman.
 8. Oð end þæs þis tungan.
 10. Þurh þæne rap we understandað ures lifes gemet
oððe halig gewrit.
 12. Se rap þe hæfð angynn of þam treowe þe ys þære
bellan geoc getacnað halig gewrit þyssere niwan cyððnysse, adunstigende
of treowe þære drihtenlican rode.
 14. Þat treow swa þeah from ealdum bocerum ys gereht, þæt
hit is fram witegum and fram ealdfæderum drihtenlic gehæfd.
 16. For þam þe se rap oð þæs sacerdes hand astrecð,
and þæt halige gewrit to þæra sacerda weorcum scyl becuman.
 18. Þas word gedafniað swyþe þæs mæssepreostes
weorce, þe þæt becn styrað, þænne he fylið upp þam rape,
þæt he deð, þæt he geþence on him sylfum hu micclum he sy to
godum weorcum upp astreht, þænne he eft nyþer tyht, þænne
bisceawað he hu micclum he on þwyrnyssum.
 22. Nu na forhogie næfre se mæssepreost þiss weorc to
donne.
 23. Se þe wat hyne sylfne gafulgyldan godes bodunge, ne hyne
sylfne næfre ætbrede fram þam styrigendum becnum, þa hwile þe he
mæge of þam sylfum godes folce bodian.
 26. Se bend þe se clipur ys mid gewriðen ys swylce hyt sy sum
gemetegung, þæt þære tungan clipur mæge styrian, and þa lippan
æthwega beatan.
 29. Soðlice mid þæs rapes æthrine se bend styrað
þæne clipur, þænne þæs bydeles, þæt ys þæs
mæssepreostes, tunge styrað oððe mid gemetegunge mynegað to
ealdorscype oððe to geþincðe godes lare.

END_TEXT
START_TEXT

Notes 9.1 (Trahern)
B24.9.1.
On the Seating of a Bishop: Trahern 1973, 476 note 3.



 1. Scryd þys s ge se biscp to hi bs stole yr an butan
wið þat sse hlydan oððe on his feldestole.

END_TEXT
START_TEXT

Notes 10.1 (Ker)
B24.10.1.
Note on Adam: Ker 1957, 165.



 1. Adam lifede nigonhund geara and <foreign>XXX</foreign> geara.
 1. Noe lifede ær ðam flode syx hund geara and æfter ðam
flode ðryo hund wintra and fiftig wintra, and he wæs innan ðære earc
feowertig daga, he and his ðryo suna Sem, Cham, and Iapheh, and hyra ðryo
wif.
 4. Seo earc wæs ðryo hund fæðma lang and fiftig
fæðma wid, and ðryttig fæðma heah.
 5. And his sunu Sem lifede syx hund geara, and ðryo and ðryttig
geara.
 6. His sunu hatte Arfaxad, se lifode feower hund geara and eahta
and ðryttig geara.
 7. Ða gestrynde he sunu se hatte heber, of him asprang þæt
hebreisc folc.

END_TEXT
START_TEXT

Notes 10.2 (Nap)
B24.10.2.
Note on Adam: Napier 1889, 1-4.



 1. Hwæt wæs se on þissere worulde seðe acænned næs,
& þeahhwæðere wæs to men geworden & lange lifde & þa
eft æfter his deaðe þæt he wæs bebyrged innon his modor innoðe,
& æfter þam deaðe eft þæt hit gelamp æfter manegum wintrum
þæt he wæs gefullwad & næfre his lichama ne fulode ne ne
brosnode innon þære eorðan?
 6. Þæt wæs adam se æresta mann þe þis bi gelumpen
wæs.
 7. And for þon hine se eorðe gretan ne meahte þæt he
fulode & brosnode.
 9. For þon þe he of þære eorðan selfre unmængedre
ær gesceapen wæs & gehiwad þurh godes handgeweorc.
 11. Hwile wæs þæt bett meahte oððe gemet mannes on
eorðan þæt he swa cræftlic weorc gefegde tosomne, nim butan þam
anum þe hit eal gescop.
 13. And he lifde, adam, æfter þære menniscan hiwunge
<foreign>dcccc</foreign> wintra & þrittig wintra.
 15. And þe sexteoþegan geare fram his hiwunge þæt he
gegylte on neorxnawonge ungesælilice ofer godes bebod & ofer his hæse
þæt þonne wæs se gylt þæt he abreac þæs forbodenan treowes
æpples þurh þa lare þære inwitfullan næddran.
 19. And þæt wæs frigedæg þæt hie þa blæde
þigdon adam & eua & heo eft swulton butu on frigedæg.
 20. And þa eft æfter þon þæt hie butu wæron on helle
adam & eua for þæs gyltes mycelnysse fif þusend wintra & twa
hund wintra ær þon heom god gemildsian wolde & heo þæs wræces
unbindan.
 25. Adam wæs eac swiðe weorðlic hiserinc þa hine god
ærest gehiwad hæfde to mænniscum gesceape on þrytiges wintres ylde.
 27. And he wæs on længe on fif & hund nigontiges fingra
lenge ofer þweoras þa fingras on medemre wæstme.
 30. Sarra wæs haten abrahames cwen.
 30. Rebecca wæs haten isaaces cwen.
 31. Rachel wæs haten iacobes cwen.
 31. And æft wæs æfter þon cwen iudiht wæs wuduwe seo
wæs samueles modor þæs witegan.
 33. Þonne wæs noemi melches wyf iudisc mann.
 34. Furtumatus sette þas naman ealle to meterferse.
 36. Noe se heah fæder hæfde þry sunu þa wæron þus
hatene, sem, cham, iaphet.
 37. And of þam þrim sunum wearð onwæcnad & awridad
eall manna cynn wearð on besenced & þær næfre to lafe ne wearð
ma þonne him eahtum ac hit eall se gifra flod forswealh & forgrinde.
 40. And he eac þa gyt nolde urne drihten for his myldheortnesse
þætte ðes middangeard nære ortydre manna cynnes, ac ascyrede to lafe
þæt þæt we eft of awocon þurh þæs halgan heah fæderes
geearnunga noes & his goddra dæda mycelnesse.
 45. And of him þrim eft wearð awridad twa & hund seofontig
þeoda ealdorlicra mægða.
 46. And swa fela is eac manna gereorda & heora gespræc
todæled.
 47. Þonne awoc ærest of iafeðe noes suna <foreign>XV</foreign> mægða
ealdorlicere & micele.
 48. Þonne onwocon of chame <foreign>XXX</foreign> theoda mycelra & eac
þæt cynn wæs geseald fram urum drihtne þam oðrum cynnum twam on
heaftnead & on þeowdom.
 51. And þæt wæs for þon swa gedon þæt he getælde
his fæder noe þær he on his sceape locode & his to bismere hloh.
 53. Ðonne onwoc fram þam ðriddan suna seme, & se wes
heora geongost wæs þeh hwæðere on wisdome yldost, seofon &
twentig þeoda.
 55. And þanon wæs awæcnod þæt æþeluste cynn &
þæt betste.
 56. Þæt wæs for þon þe he his fæder noe na
getælde & untweogendlice of þysum þrim mannum noes sunum þæt
eall þes middangeard wearð eft onwæcnod þeh hye drihten on þreo
streonde & swa sibbe cneordnesse todælde.
 60. And þæt he todælde for þære tælnysse þe hy
heora fæder tældon noe þæt he on ðreo towearp þa cneordnysse.
 62. Þæt wæs wælisc & on cyrlisc cynn & on
gesyðcund cynd.
 63. For þyssum gyltengum þe we nu gehyrdon wæron þa
gesyblingas þus todælde.
 66. Þis syndon þa ðreo frigedagas þe man sceall fæsten
on twelf monþum.
 67. Se æresta on hlydan, & se æftresta þe byð on
iulius.
 68. Se mann þe þis gefæst ne þearf, he na ondrædon him
helle wita butan he beo hlafordswica.
 72. Be sancta maria ylde and be hyre forðsiðe.
 73. Sancta maria wæs <foreign>XIIII</foreign> winter þa heo crist acænde,
& syððan heo wæs mid him <foreign>XXXIII</foreign> wintra on middanearde.
 75. And heo leofode <foreign>XIIII</foreign> gear æfter him her on worulde, &
heo wæs <foreign>LXIII</foreign> wintra þa heo forðferde.
 76. And se hælend wæs þrittig þa hine mann fullude.
 78. Be misdæda.
 79. Gif hwa fulice on ungecyndelicum þingum ongean godes
gesceafte þurh ænig þine hine sylfne besmite, behreowsige þæt
æfre þa hwile þe he libbe, be ðam þe seo dæd si.

END_TEXT
START_TEXT

Notes 10.3 (Ker)
B24.10.3.
Note on Adam: Ker 1957, 402.



 1. Nigen hundred wintre & <foreign>XXX</foreign> adam liuede on þissere
worulde on geswinche & on ermðe & soððan to helle for, &
þer grimme wite þolede.
 3. Þusend wintre, & twa hundred wuintre & ehte &
twenti wintre.

END_TEXT
START_TEXT

Notes 11 (Nap)
B24.11.
Note on Noah, etc.: Napier 1889, 6-7.



 1. Sancta maria wæs <foreign>XVI</foreign> gear eald þa heo crist akende, &
syþþan heo wæs mid him <foreign>XXXIII</foreign> geara on middanearde.
 3. And heo leofode <foreign>XIII</foreign> gear æfter him her on worulde, &
heo wæs <foreign>LXIII</foreign> geara eald þa heo forðferde.
 4. And se hælend wæs <foreign>XXX</foreign> geara eald þa hine man fullode,
& <foreign>XXXIII</foreign> geara eald þa he þrowode for us.
 7. Adam wæs her on worulde lifes <foreign>IX</foreign> hund geara, & <foreign>XXX</foreign>
geara.
 8. Adam wæs on helle æfter his forðsiðe, & ealle þa
gewitenan sawla mid him oð þone dæg þe ure drihten crist þrowode.
 10. Þæt is þonne <foreign>V</foreign> þusend geare, & <foreign>CC</foreign> geara &
<foreign>XXVIII</foreign> geara.
 11. Adam hæfde <foreign>LII</foreign> suna & <foreign>LXX</foreign> dohtra.
 12. Noe hæfde <foreign>III</foreign> suna þus wæron hatene, Sem, cham,
Iafeð.
 13. Of þam þreom awocan & forð coman <foreign>LXXII</foreign> þeoda,
fram Iafeðe <foreign>XV</foreign>, & fram chame <foreign>XXX</foreign>, & fram Seme <foreign>XXVII</foreign>.

END_TEXT
START_TEXT

Notes 12.1 (Nap)
B24.12.1.
Note on Noah's Ark, etc.: Napier 1889, 5-6.



 1. Her sagað embe þa twegen sceðan, þe mid criste
hangedon.
 2. Hy wære on ebreisc genemnede Achasachat, & Macros, &
on Greckisc Malica, & loca, & on romanisc Cismus & Dismus.
 4. Cismus gelifde, & dismus ne gelifde.
 6. Noes arc wæs <foreign>III</foreign> hund feðma lang, & fiftig wid, &
þrittig heah.
 8. Sancte petres cyrice is þreo hund fota lang, & twa hund
fota wid, & þar is twa hund swera & twentig, & þara leohtfata
<foreign>XII</foreign> þusenda & fifti, & on þære hlæddra is twa & sixti
stapa.
 12. Salemannes templ wæs sixti fæðma lang, & sixti heah
& þrittig wid.
 13. And þæra wyrehtena wæs ðe þane stan bæron
hundseofontig þusenda.
 14. And hundeahtatig þusenda hine sniðon, & feidon.
 15. And þar wæs þreo ðusend gerefena & þreo
hundred.
 17. Istorius sæde þæt þyses middangeardes lenge wære
<foreign>XII</foreign> þusend mila, & on bræde six þusend, & þreo hundred butan
litlum ealandum.
 20. Man hafað bana twa hundred & nigontine, & he hafað
æddrena þreo hundred & fife & sixti.
 21. And swa fæla daga beoð on twelf monðum, &
hundtwentig geara hafað þritti þusend daga & six hundred.

END_TEXT
START_TEXT

Notes 12.2 (Nap)
B24.12.2.
Note on Noah's Ark, etc.: Napier 1889, 4.



 1. Noes earc wæs þreo hund fæþma lang, & fiftiges wid
& þritiges heah.
 2. Her secgþ þæra tweigra sceaþena naman þe mid criste
hangodon.
 3. On ebreisc hig hatton acharica & macres, & on grecisc
macha & iacha, & on romanisc ismus & dismus.
 5. Ismus gelyfde & dysmus ne gelyfde.
 5. Sanctus petrus cyrice ys þreo hund fota lang & twa hund
wid, & twa hund swera & twentig, & þæra leohtfata twelf
þusenda & fiftig, & on þæra hlæddre twa & feowertig
stæpena.
 9. Salomones templ ys sixtig fæþma lang, & sixtig heah
& þryttiges wid.
 10. And þæra wyrhtena wæs þe þæne stan bæron hund
seofontig þusenda, & hund eohtig þusenda hyne snidon & fegdon.
 12. And þer wæs þreo þusend gerefena, & þreo
hundræd.

END_TEXT
START_TEXT

Notes 15 (Nap)
B24.15.
Note on the Gold Brought to Solomon: Napier 1889, 8.



 1. Hu micel goldes wæs Salomone broht æghwylce dæge.
 1. Þæt wæs feower ðusenda & syx & syxtig
talentana.
 2. On ælcre talentan wæs <foreign>LXXX</foreign> punda.
 3. Swa micel wæs gebroht on ðam temple, butan þam þe him
fram cypemannum com, & fram cyningum, & fram ealre worulde ealdormannum
broht wæs.
 6. On salomones tide wæs gold swa genihtsum, & seolfor on
hierusalem swa stanas ofer eorðan.
 7. Hu nyt bið þæt ðeah þu ðe ealne middaneard &
ealle eorðan wille gestrynan, gif þu þinre sawle unfreme &
forlorenesse gewyrcst.

END_TEXT
START_TEXT

Notes 16.1 (Nap)
B24.16.1.
Note on the Age of the Virgin: Napier 1889, 6.



 1. Sancta maria wæs on þreo & syxti wintra, þa hio of
middanearde ferde.
 2. And hio wæs feowertyne geara eald þa hio crist acende &
hio wæs mid him <foreign>XXXIII</foreign> geara on middanearde.
 4. And hio wæs <foreign>XVI</foreign> gear æfter him on worulde.

END_TEXT
START_TEXT

Notes 16.2 (Birch)
B24.16.2.
Note on the Age of the Virgin: Birch 1892, 83.



 1. Sancta Maria wæs on þreo & sixtigan wintra þa heo of
middangearde ferde.
 2. And heo wæs feowertyne geara eald þa heo Crist acende.
 3. And heo wæs mid him <foreign>xxxiii</foreign> geara on middangearde.
 4. And heo wæs syxtyne gear æfter him on worulde.
 5. Amen.

END_TEXT
START_TEXT

Notes 16.3 (Nap)
B24.16.3.
Note on the Age of the Virgin: Napier 1889, 6 footnote.



 1. Sancta maria wes ðreo & sixti winter ða heo of
middenærde ferde.
 3. And heo wes fiftene æld ða heo crist acende.
 3. And heo wes mid him ðreo & ðritti winter on
middenærde.
 4. And heo wes efter him sixtene gær on ðissere worlde.

END_TEXT
START_TEXT

Notes 19 (Nap)
B24.19.
The Thirty Pieces of Silver: Napier 1889, 8.



 1. <foreign>De triginta argenteos</foreign>.
 2. Þæs seolfres þe geseald wæs iudan for criste, þæt
bið ðreo Obolos.
 3. Ælc obol hæfð <foreign>XII</foreign> peningas, þæt is ealles <foreign>XXX</foreign>
& <foreign>VI</foreign> peningas.
 4. Do hi ealle togædere þæt þritig seolfor sticca,
þonne bið ealles ðæs feos twa hund scillinga, & <foreign>XVI</foreign> scillingas.

END_TEXT
START_TEXT

Notes 21 (Warn)
B24.21.
The Coming of Antichrist: Warner 1917, 66-7.



 1. Hit sæigð on halgen bocan, þæt æfter gearan ymbryne
swa gewurðen scule, þæt eall middeneard mid hæðenra þeode
geðrynge by, & mid heordan hæftnysse swa swyðe gedrecced &
gedrefod wuiðeð, þæt hine uneaðe ænig riht gelefed mann mid þan
heofonlicen kinges tacne gebletsigen mote, oððe gesenigen durre.
 6. Þas geswæncennysse we mugen nu mycele mare on us sylfen
ongyten, þonne we hit on bocan leornigen.
 7. Þas witen & þas gedrefodnysse þonne gewurðeð,
& ateowodnysse þæs awyrgoden Antecristes tocyme, se þe on þysne
middeneard toweard is to cumene, þæt is se wiðersace & se deofol
þe æt frymðe wið Godes gesceafte gewann, & þurh his oferhyd
aðand.
 11. Sæde þæt he mihte rixigen ofer heofones & beon
gelic Godes sune.
 12. Þa ne mihten heofones his oferhyd ahebben, ac wearð he mid
mihte on helle grundes mid his gemæccen besænct.
 14. Se nu eft on wurlde emne from swyðe facan innoðe onfangen
byð, & fram swyðe besmitenan & of unclænan geboren, & mid
swyðe manfullen & facnen handen afedod, & he byð on mænnisscre
gebyrde, Antichristus genæmnod.
 18. He byð acænnod on þan ungesæligen wongstyde þe
Corozaim hatte, & he byð gefedd on Betsaida, & he rixeð on
þære byrig þe Capharnaum gecwedon is, & þonne blisseð seo burh
Corozaim, for þan þe he on hire byð acænnod, & þonne gefagenað
Betsaida, for þan þe he on hire gefedd byð, & þa burhware on
Capharnaum mid mycelre oferhyde onhafene byð, & on his rice swyðe
gefagenigeð.
 24. For þyssen ungeðwærnyssen, Drihten on his godspelle þa
ungesælignyssen cydde mid þan þrym worden, þa þa he swa cwæð,
Wa þe Corozaim, & wa þe Betsaida, & wa þe Capharnaum, for þan
þe þu talest þæt þu oð heofon ahafen seo, sy þu mid færlicen
ryre on helle grundes gereosest.
 28. Mid þan he þonne mænde þæs feondes oferhyde, þe
on heom rixigeð, & on eallen middenearde byð swyðe mycele
ungeðwærnysse & ðrahlice witen on manna bearnen.

END_TEXT
START_TEXT

Notes 22 (Warn)
B24.22.
The Fifteen Days before Judgement: Warner 1917, 89-91.



 1. On þan nexten fiftene dagen beforen domesdæge, sculen
gewurðen foretacnen, þe bodieð & tacnieþ þone styrnlicne ege,
þe God sceaweð þan arleasen, þone he demen sceal rihtwisen &
unrihtwisen.
 4. On þan formen dæige, se sæ heo onhefð ofer ealle dunen
feowertig elnen on hehnysse swa swa weall, & swa hit byð fram morgen oð
æfen.
 6. On þan oðren dæige, seo sæ besincð inn agean swa
deope, þæt uneaðe man gesicð þæt ufemeste, & swa hit byð
eallne dæig.
 8. On þan þridden dæige, heo gecerð to hire rihte gecynde
mid eallen hire streamen, þe heo hæfde æt frymðen, þa þa God
ærest toscelede wæter fram lande.
 10. On þan feorðen dæige, ealle sælice deor & fissces
heo æteowigieð bufe þan yðen & bellgigeð swa swa mid
mænnisscre reorde, ac þehhweðere ne understant nan mann heora gereord
bute God ane, & þæt byð to tacnunge þære eorre, þe God
cyðð þan synfullen on domes dæige.
 15. On þan fiften dæige, ealle wyrte & ealle treowwes
ageafeð read swat swa blodes dropen.
 16. Þæt doð þa wyrten, for þy þæt þa synfulle
mæn heo træden, & þa treowwen, for þan þe þa synfulle
hæfden freome of heom & of heora wæstmen.
 18. On þan sixten dæige sculen slean togædere ealle stanes
lytle & mycele, & ælc stan tobrytt on feower hloten, & ælc
þære hloten fiht wið oðer, oððet heo eall to duste gewurðeð.
 21. Þæt heo doð forþan, þæt þa arlease mænn of
heom worhten steples & castles, þæt heo þær mid swæncten
geleaffulle mænn & Godes þearefen.
 23. On þan seofeðen dæige wurðeð geemnode denen &
dunen, swa þæt eall eorðe byð smeðe & emne.
 24. Þæt betacned, þæt God ne forsihð þæs
þearfendan ansene, ne ne wurðeð þæs mihtiges mannes modignysse, ac
besicð to ælces mannes gewyrhten.
 27. On þan ehteðen dæige gewurðð swylc eorðstyrung,
þæt eall middeneard beofeð fram eastdæle to westdæle, for þan
þe he abær þær mannen unrihtwisnysse.
 29. On þan nigeðen dæige tofealleð castles, & steples,
& hus, & circen, & ealle getimbrunge lytle & mycele for þan
þe þa synfulle hæfden þæron heora wununge.
 31. On þan tenðen dæige, heo gegaderigeð ealle deaddre
manna lymen, swa þæt gyf an mann wære dead on middewearden, & his
an hand oððe fot wære on eastdæle, & his oðer lym on
westdæle, þehhweðere heo cumeð togædere ælc to his lichame,
& ælc lichame arist oð his byrigeles brerd.
 36. On þan ændeleften dæge eorneð wilddeor beo tunen,
& felden, & manna wunungen, swa swa heo beon wittlease.
 38. On þan twelften dæige eorneð mænn geond eall
middeneard byfigende & drædende Cristes tocyme to demene cwican &
deaden, swa þæt se were ne gret his wif, ne þæt wif hire were, þeh
heo heom gemeten, ac byð swa swa wittlease, & unspecende.
 41. Ne heo ne eteð, ne heo ne drincað.
 42. On þan þreottende dæige fealleð sunne & mone,
& ealle steorren, for þan þe heo geafen leome þan yfelen mannen.
 44. On þan feowertenðen dæige, ealle libbende mænn
gewurðeð deade, swa þæt heora nan ne byð gebyrod, ac fyr cumð
& forbærnð þa eorðe, for þan þe heo fostrede þa synfulle
& þa arlease.
 47. On þan fiftenðe dæige cumð flod & geswyleð þa
æsscen, & besæncð ealle þa unclænnyssen into þære eorðe
deopnysse, swa þæt on middenearde ne belæfð naht unclænes gesene.

END_TEXT
START_TEXT

Notes 25.1 (Schroer)
B24.25.1.
The Six Ages of the World: Schroer 1885-8, xxi.



 1. On þisre worulde fruman, god ælmihtig gesceop &
geworhte on <foreign>VI</foreign> dagum ealle gesceafta & ðæs seofoðan dæges he
gereste hine.
 3. And on syx ylda is þeos woruld eac todæled, & seo
seofoðe belimpð to þære ecan reste.
 5. An yld is geteald of adame to noe, Oðer of noe to abrahame,
ðridde of abrahame to dauide, feorðe of dauide to þam myclan heregange,
Fifte of þam heregange to Christes gebyrdtiman, Sexte of ures drihtnes
gebyrdtide; to þam ende þe god ana wat.
 9. Seofoðe belimpð to þam toweardan life.

END_TEXT
START_TEXT

Notes 25.2 (Nap 62)
B24.25.2.
The Six Ages of the World: Napier 1883, no. 62, 311-13.



 1. Be frumsceafte.
 2. On þisre worulde fruman god ælmihtig gesceop and geworhte
on syx dagum ealle gesceafta, and ðæs seofoþan dæges he gereste
hine.
 4. And on syx ylda is þeos woruld eac todæled, and seo
seofoðe belimpð to þære ecan reste.
 7. <foreign>De ætatibus mundi</foreign>.
 8. An yld is geteald of Adame to Noe, oþer of Noe to Abrahame,
ðridde of Abrahame to Dauide, feorðe of Dauide to ðam myclan heregange,
fifte of ðam heregange to Cristes gebyrdtiman, sixte of ures drihtnes
gebyrdtide to þam ende, þe god ana wat, seofoðe belimpð to þam
toweardan life.

END_TEXT
START_TEXT

Notes 25.3.1 (Forst)<extent></extent>
B24.25.3.1.
The Six Ages of the World: Forster 1925, 192-3 (MS. Arundel 60).



 1. Her onginneð kyþan ymbe þises middangeardes ylda.
 1. Seo forma yld wæs Adame oð Noe, þæt is þonne þreo
þusend wintra and sixandhundseofontig wintra.
 2. <foreign>Secunda Noe usque ad Abraham fuerunt anni CCC XCVII</foreign> ðonne is
seo oðer yld fram Noe oð Abraham, þæt is þonne þreo hund wintra.
 3. <foreign>Tertia Abraham usque ad Moysen, fuerunt anni DCCCC L XX</foreign>
ðonne is seo ðridde yld fram Abrahame oð Moysen, þæt is þonne
nigan hund wintra and hundseofantig wintra.
 4. <foreign>Quarta ad Moysen usque ad Dauid, fuerunt anni CCCC XCIII idem
transmigrationem Babilonis</foreign> ðonne is seo feorðe yld fram Moysen oð Dauid,
þæt is þonne feower hund wintra and ðreoandhundnigantig wintra
þæs forðgewitenes þære miclan burche Babilonie.
 5. <foreign>Quinta ad Dauid usque ad Christum, fuerunt anni D L XXXVIII</foreign>
ðonne is seo fifte yld fram Dauid oð Crist, þæt is þonne fifhund
wintra and niganandhundeahtatig wintra.
 6. <foreign>Sexta a natiuitate Domini usque in natale Domini uenit D CCCCC
XLVIIII</foreign> ðonne is seo sixte yld fram Cristes akennednesse agan, oð nu to
middanwintre kimð, þæt is ðonne anþusend geara and <foreign>VIIII</foreign> and
hundnigantig geara.
 7. <foreign>Ab initio mundi usque in natiuitate Christi fuerunt anni
quinque milia CXC VII</foreign> <foreign>A natiuitate domini usque ad finem mundi fiunt autem
anni D D XXVI</foreign>

END_TEXT
START_TEXT

Notes 25.3.2 (Forst)<extent></extent>
B24.25.3.2.
The Six Ages of the World: Forster 1925, 192-3 (MS. Caligula A.XV).



 1. Her onginð embe þises middaneardes yldo.
 1. Seo forme yld is fram Adame oð noe, þæt is þonne <foreign>IX</foreign>
hund wintra & <foreign>LXXVI</foreign> wintra.
 4. Ðonne is seo oþer yld fram noe oð abraham þæt is
þonne <foreign>CCC</foreign> wintra & <foreign>XCVII</foreign> wintra.
 6. Ðonne is seo þridda yld fram abrahame oð moisen þæt
is þonne <foreign>IX</foreign> hund geara & <foreign>LXX</foreign> geara.
 8. Ðonne is seo feorðe yld fram moysen oð dauid, þæt is
þonne <foreign>CCCC</foreign> geara, & <foreign>XCIIII</foreign> geara þæs forðgewitenes þære
miclan burge babilonie.
 11. Ðonne is seo fifte yld fram dauid oð Cristes tokyme
þæt is þonne fif hund geara & <foreign>LXXXIX</foreign> geara.
 13. Ðonne is seo sixte yld fram Cristes akennednysse oð
þissere worulde ende.
 15. Ðonne fram middaneardes fruman oð Christes akennednysse,
þæt is þonne six þusend geara & <foreign>C</foreign> geara & <foreign>XXV</foreign> geara &
<foreign>IX</foreign> monðas.
 18. Ðonne fram þissere worulde oð Christes þrowungtid,
þæt is þonne six þusend geara, & <foreign>C</foreign> geara & <foreign>LVIII</foreign> geara.

END_TEXT
START_TEXT

Notes 25.4 (Forst)
B24.25.4.
The Six Ages of the World: Forster 1925, 191-2.



 1. <foreign>Prima etas mundi, ab Adam usque ad Noe, fuerunt anni, III
DCLXXVI</foreign> Her onginð ymbe þyses middangeardes ylde, hwæt wæs fram
Adame oð Noe, þæt is þonne þreo þusend wintra and syx hund and
sixandhundseofantig wintra.
 2. <foreign>Secunda, a Noe usque ad Abraham, fuerunt anni CCC XCVII</foreign>
þonne wæs seo oðer yld fram Noe oð Abraham, þæt is þonne þreo
hund wintra and seofanandhundnygantig wintra.
 3. <foreign>Tertia, ab Abraham usque ad Moysen, fuerunt anni DCCCCLXX</foreign>
þonne wæs seo þridde yld fram Abrahame oð Moyses, þæt is þonne
nygan hund wintra and hundseofantig wintra.
 4. <foreign>Quarta etas, a Moyse usque ad Dauid, fuerunt anni CCCCXCIII
usque in transmigrationem Babylonis</foreign> þonne wæs seo feorðe yld fram Moyse
oð Dauid, þæt is þonne feower hund wintra and þreoandhundnygantig
wintra þære forðgewitenesse þære micclan burge Babilonie.
 5. <foreign>Quinta etas mundi fuit a Dauid usque ad Christum, fuerunt anni
DLXXXVIIII</foreign> þonne wæs seo fifte yld fram Dauide oð Crist, þæt is
þonne fif hund wintra and nyganandhundeahtatig wintra.
 6. <foreign>Sexta aetas a natiuatate domini usque in preteritum mundi</foreign> <foreign>I</foreign>
wintra & <foreign>XXXI</foreign> þonne is seo syxte yld fram Cristes acennednesse agan an
þusend wintra and anandþrittig wintra.
 7. <foreign>Ab initio mundi usque in natiuitate Christi fuerunt anni VI C
XXV & menses VIIII</foreign> þonne fram middangeardes fruman oð Cristes
acennednesse synd syx þusend wintra and fifandtwentig and an hund wintra and
nygan monðas.
 8. <foreign>Ab origine mundi usque in passionem domini fuerunt anni VI CL
VIII</foreign> þonne fram þisse worulde frymðe oð Cristes þrowungtide wæran
syx þusend wintra and eahtaandfiftig and hund wintra.
 9. <foreign>Aetas domini nostri Iesu Christi, quam secundum humanitatem in
hoc seculo habebat, hoc est anni XXX & menses tres, horum quippe annorum
sunt XI milia & DCCCXX dies</foreign> þis is seo yld, þe ure drihten hælend
Crist æfter menniscnesse her on worulde gebad, þæt is þonne þrittig
wintra and þry monðas and feowertig daga and monða, syndon endlufan
þusend daga and eahta hund daga and twentig daga.
 10. <foreign>Ex quo autem die baptizatus est dominus, usque in diem
passionis sue, sunt dies iuxta numerum mensium DCCCXX</foreign> Of þam dæge, þe
drihten gefullod werð, oð his þrowungdæge syndon eahta hund daga and
twentig daga æfter þara monða getele.
 12. Sancta Maria wæs on þreoandsixtigan wintra, þa heo of
middangearde ferde, and heo wæs feowertyne geara eald, þa heo Crist
acende, and heo wæs mid him <foreign>XXXIII</foreign> geara on middangearde, and heo wæs
syxtyne gear æfter him on worulde.
 15. Amen.

END_TEXT
START_TEXT

Notes 26.1 (Forst)
B24.26.1.
The Age of the World: Forster 1925, 195-7.



 1. Fram adame þam ærestan mænn, & fram fræmðe
middangeardes oð ðane flod wæs gergerimes twahund wintra, &
twaðusenda, & twa & fiowertig.
 3. Þonne fram ðam flode oð abrahames acennesse wæron
niogen hund wintra, & twa & feowertig.
 5. Ðonne fram habrahame oð moyses, & israhela utgange of
egiptum wæron fif hund wintra & eac fife.
 7. Ðonne fram moyse oð salomon & oð ðæt frumgeweorc
ðæs temples on hierusalæm wæron feower hund wintra & eahta &
hundsiofentig.
 9. Fram fruman middangearde oð cristes hidercyme weron
fifðusendo wintro & twa hund & eahta & twentig.
 11. Fram frymðe middangeardes oð ðæs templæs geweorc
wæron fiowær ðusenda wintra & seofan & sextig &
hundtiontig.
 13. And ðara werhtana wæs, þe ðane stan bæron to ðam
geweorce, hundsiofentig ðusenda, & hundeahtodig manna.
 15. And ðara werhtena þe ðanæ stan sneoddon & fegdon,
þara wæs hund siofentig ðusenda & ðrio hund.
 17. And ðanan wæs to cristes ðrowunga Twa ðusenda wintra
And seofen & ðritig.
 18. And ðanne wæs fram fremðe middangeardes oð romeburhge
geweorc fiowær ðusendo wintro, & siofen & hund eahtodig.

END_TEXT
START_TEXT

Notes 26.2 (Forst)
B24.26.2.
The Age of the World: Forster 1925, 199.<P>Citation is a single sentence following ed.</P>



 1. Mann sægð þæt fram þan time þe ærest Adam
gescapen wæs, oððe Cristes tocyme, wæron agane fif þusend & fif
hundred & fif & twentig geare, swa swa writen seggeþ.

END_TEXT
START_TEXT

Notes 26.3 (Forst)
B24.26.3.
The Age of the World: Forster 1925, 197-8.



 1.1. Her mæg findan, se ðe secan wile, hu micel þæs
geargeteles is aurnen fram Adame and fram Euan his wife and fram frymðe
middaneardes to ðam flode, þæt wæs ðonne geargerimes twa ðusenda
wintra and twahund wintra and twaandfeowertyg wintra.
 2.1. Þonne wæs fram þam flode þa forð to Abrahames
acennednesse nigan hund wintra and feowertyg wintra.
 3.1. Þonne wæs fram Abrahames acennednesse forð oð Moyses
gebyrdtidu and þara Israhela bearna gefære of Egyptum, þæt wæs
ðonne fifhund wintra and fifandhundteontig wintra.
 4.1. Þonne wæs fram Moyses gebyrdtide þa forð to Salomones
gebyrde and his mæran frumgeweorces ðæs temples on Hierusalem, þæt
is ðonne feowerhund wintra and eahtaandhundseofantyg wintra.
 4.4. Þonne wæs ealles aurnen geargerimes fram frymðe
middaneardes oþ Cristes acennednesse fif ðusend wintra and eahtaandtwentig
wintra.
 4.6. Þa wæs fram frymðe ealles aurnen oþ þæs temples
geweorc, þæt sindon feower þusenda wintra and an hund wintra and
seofanandsyxtig wintra.
 4.9. And þonne wæs fram þæs temples geweorce to Cristes
ðrowunge twaþusdenda wintra and seofonandðrytig wintra.
 4.11. Þonne wæs fram frymþe, oð Romana burh wearð
getimbrad, ealles aurnen feower ðusenda wintra and feower hund wintra and
feowerandhundeahtatyg wintra.
 4.14. Fram ðære burge geweorce oð Cristes gebyrdtide wæs
ða agan seofan hund wintra.
 4.16. Ðonne is nu fram frymþe ealles aurnen syxþusenda wintra
and an hund wintra and twaandþrytyg wintra.

END_TEXT
START_TEXT

MsRune 1.1 (Derolez)
B25.1.1.
English Runic Futhorcs: Derolez 1954, 3-16.



 1.  feoh.
 2.  ur.
 3.  ðorn.
 4.  os.
 5.  rad.
 6.  cen.
 7.  gifu.
 8.  wen.
 9.  hegel.
 10.  nead.
 11.  inc.
 12.  gear.
 13.  sigel.
 14.  peorð.
 15. .
 16.  sig.
 17.  tir.
 18.  berc.
 19.  eþel.
 20.  deg.
 21.  lagu.
 22.  inc.
 23.  mann.
 24.  pro.
 25.  ac.
 26.  æsc.
 27.  yr.
 28.  tir.
 29.  ior orent.
 30.  cweorð, cur.
 31.  calc, iolx.
 32.  stan.
 33.  gar.

END_TEXT
START_TEXT

MsRune 1.2 (Derolez)
B25.1.2.
English Runic Futhorcs: Derolez 1954, 16-26.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wen.
 9.  hægl.
 10.  nyd.
 11.  is.
 12.  ger.
 13.  eoh.
 14.  peorð.
 15.  eolhx.
 16.  sigel.
 17.  tir.
 18.  beorc.
 19.  eh.
 20.  man.
 21.  lagu.
 22.  ing.
 23.  eþel.
 24.  dæg.
 25.  ac.
 26.  æsc.
 27.  yr.
 28.  iar.
 29.  ear.

END_TEXT
START_TEXT

MsRune 1.3 (Derolez)
B25.1.3.
English Runic Futhorcs: Derolez 1954, 39.



 1.  feh.
 2.  ur.
 3.  þorn.
 4.  os.
 5.  rad.
 6.  coen uel cen.
 7.  geofu uel gyfu.
 8.  geofu.
 9.  geofu.
 10.  is.
 11.  sigil.
 12.  sigel.
 13.  sigel.
 14.  peorð.
 15.  peorð.
 15.  peorð .
 16.  ilx.
 18.  tyr.
 19.  beorc.
 20.  mech.
 21.  ech.
 22.  ech.
 23.  lagu.
 24.  hægil.
 25.  hægel.
 26.  ned.
 27.  kalc.
 28.  dæg.
 29.  dæg.
 30.  oeþel.
 31.  oeþel.
 32.  ac.
 33.  æsc.
 34.  yr.
 35.  yr.
 36.  ea, ear.
 37.  quar.
 38.  quar.
 39.  quar.
 40.  ing.
 41.  ing.
 42.  z.

END_TEXT
START_TEXT

MsRune 1.4 (Derolez)
B25.1.4.
English Runic Futhorcs: Derolez 1954, 34-52.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wyn.
 9.  hegil.
 10.  ned.
 11.  is.
 12.  gyr.
 13.  eth.
 14.  peoih.
 15.  eolhx.
 16.  sigel.
 17.  tir.
 18.  beorc.
 19.  eoh.
 20.  man.
 21.  lagu.
 22.  ing.
 23.  dæg.
 24.  eðel.
 25.  eðel.
 26.  ac.
 27.  æsc.
 28.  yr.
 29.  ear.
 30.  calc.
 31.  querð.
 32.  ior.
 33.  stan.
 34.  gar.
 35.  z.

END_TEXT
START_TEXT

MsRune 1.5 (Derolez)
B25.1.5.
English Runic Futhorcs: Derolez 1954, 48.



 1.  f.
 2.  u.
 3.  d.
 4.  o.
 5.  r.
 6.  c.
 7.  g.
 8.  uu.
 9.  h.
 10.  n.
 11.  i.
 12.  gg.
 13.  x.
 14.  p.
 15.  iu.
 16.  s.
 17.  t.
 18.  b.
 19.  e.
 20.  m.
 21.  l.
 22.  inc.
 23.  dd.
 24.  oe.
 25.  a.
 26.  a.
 27.  æ.
 28.  y.
 29.  ea.
 30.  g.
 31.  g.
 32.  q.
 33.  sunt.
 34.  k.
 35.  oe.
 36.  æ.
 37.  uult.
 38.  s.
 39.  e.
 40.  æ.


END_TEXT
START_TEXT

MsRune 2.1 (Derolez)
B25.2.1.
English Runic Futhorcs in Continental Copies: Derolez 1954, 52-63.



 1.  fech.
 2.  ur.
 3.  ðorn.
 4.  os.
 5.  rada.
 6.  cen.
 7.  geofu.
 8.  uyn.
 9.  haegil.
 10.  næd.
 11.  is.
 12.  gær.
 13.  ih.
 13.  peord.
 15.  ilcs.
 16.  sygil.
 17.  ti.
 18.  berc.
 19.  eh.
 20.  mon.
 21.  lagu.
 22.  ing.
 23.  dæg.
 24.  oedil.
 25.  ac.
 26.  æs.
 27.  eor.
 28.  yr.

END_TEXT
START_TEXT

MsRune 2.2 (Derolez)
B25.2.2.
English Runic Futhorcs in Continental Copies: Derolez 1954, 63-73.



 1.  fech.
 2.  ur.
 3.  thorn.
 4.  os.
 5.  rad.
 6.  ken.
 7.  geuo.
 8.  uung.
 9.  hagal.
 10.  not.
 11.  is.
 12.  iar.
 13.  inc.
 14.  pert.
 15.  ilix.
 16.  sigil.
 17.  ti.
 18.  berc.
 19.  hec.
 20.  man.
 21.  lago.
 22.  hinc.
 23.  dag.
 24.  oðil.
 25.  ac.
 26. .
 27. .
 28. .
 29. .
 30. .

END_TEXT
START_TEXT

MsRune 4.1 (Derolez)
B25.4.1.
Occasional Runes: Derolez 1954, 421 (MS. CCCC 41).



 1. .
 2. <foreign>xii</foreign> and <foreign>xxx</foreign> .

END_TEXT
START_TEXT

MsRune 4.2
B25.4.2.
Occasional Runes: Dictionary of Old English transcript, edited from London, British Library, MS. Add. 47967, p. iii.<P>Citation is a single line.</P>



 1. 

END_TEXT
START_TEXT

MsRune 4.3 (Derolez)
B25.4.3.
Occasional Runes: Derolez 1954, 417.<P>Citation is a single line following ed.</P>



 1.  n& ptx  f  n and ptx.

END_TEXT
START_TEXT

MsRune 4.4 (Page)
B25.4.4.
Occasional Runes: Page 1964, 70, fn. 8.<P>Citation is a single line following ed.</P>



 1. /e þ e l s d r y n þ/.

END_TEXT
START_TEXT

Crypt 1.1 (Forst)
B26.1.1.
Cryptograms: Forster 1905, 392-3.



 1. Nys þks frfgfn syllkc þknc to rædfnnf.
 2. Ðu þe færst on þone weg, gret ðu minne broðor,
minre modor ceorl.
 3. Þone acende min agen wif.
 3. And ic wæs mines broðor dohtor.
 4. And ic eom mines fæder modor geworden.
 4. And mine bearn syndon geworden mines fæder modor.

END_TEXT
START_TEXT

Crypt 1.2 (Forst)
B26.1.2.
Cryptograms: Forster 1906, 325-8.



 1. Ðis is quinque uocales.
 1. Mid þysum fif stafum man mæg writan, swa hwæt swa he
wile.
 2. Hit is lytel cræft, ac þeah man mæg dwelian manega men
mid, ægðer ge wære ge unware.
 3. Cxnnb mbgf þx brædbn.
 3. Hwæt þks mbgf bfpn.
 3. Kc wfnf þæt hkt nks fðrædf.

END_TEXT
START_TEXT

Crypt 2.1 (Forst)
B26.2.1.
Cryptograms: Forster 1916b, 400.



 1. Cunna nu maga ðu arædan hwæt þis mage beon.
 1. Ic wene þæt hit nis na eðræde.

END_TEXT
START_TEXT

Crypt 2.2 (Ker)
B26.2.2.
Cryptograms: Ker 1957, 377.<P>Citation is a single line following ed.</P>



 1. Is ðks frfgfn sfllkc þkngc tp rædfnf.

END_TEXT
START_TEXT

Scrib 1 (Ker)
B27.1.
Directions to Readers, Scribbles: Ker 1949, 29-31.



 1.1. Ac þis is ne þynceð no us well gesæd.
 1.1. Forðy on ælcne timan mon ah to læranne & to
tihtanne folc to bereowsunge, & to wirceanne ures drihtenes willan &
allra swiðost folce is to reowsienne on ðissum ðrim dagum þonne hi
gehyrað hu ure drihten hælend crist ðrowade for us.
 1.4. Eac biscepas æt heora bisceopstole sæcgað larspel
þonne hi lædað <foreign>in penitentes</foreign>, & hi doð <foreign>absolutionem</foreign>, &
sume sæcgað spell of þære crismhalgunge & of þæm balsome.
 2.1. And wite ge to gewissan butan ge andettan eowre synnan mid
nane þinge ne mid gebedum ne mid ælmessan ne bið hit well gebett wið
godd.
 3.1. Sumes goodes mannes gesihðe be heofene rice & be helle
wite ræd hit & well understond & þu bist þe betere.
 4.1. Bysne be drymannum & be anum godan men macharius
gehatæn.
 5.1. Gesihðe sumes haliges mannes.
 5.1. Be andetnyssa.
 5.1. Be domes dæige.
 5.1. Be ðam ðe men sceolan forgiuan swa swa hi wyllað
þæt godd forgiue heom.

END_TEXT
START_TEXT

Scrib 2.1 (Ker)
B27.2.1.
Directions to Readers: Ker 1957, 31.



 1. Fo.
 2. Foh.

END_TEXT
START_TEXT

Scrib 2.2 (Ker)
B27.2.2.
Directions to Readers: Ker 1957, 41.



 1. Læt.
 2. Oferhef.
 3. Foh.

END_TEXT
START_TEXT

Scrib 2.3 (Ker)
B27.2.3.
Directions to Readers: Ker 1957, 51.



 1. Læt.þ
 2. Lege.

END_TEXT
START_TEXT

Scrib 2.4 (Ker)
B27.2.4.
Directions to Readers: Ker 1957, 62.



 1. Her geendað seo forme boc, and her æfter onginð seo
oðer boc.
 2. On ægðer þara boca synd twelf spell unleaslice.
 3. Ðas spell þe stondað on þissere forman bec, þa man
mæg secgan loca hwænne man wylle.
 4. Ac þa spell þe standað on þissere æfteran bec, þa
man sceal secgan on þam dagum þe hy to gesette synd.
 6. Ða twa and twentig spell synd be fullan gesette swa swa hi
æt fruman wæron on þære ealdan æ, bysne, ac twa spel of þisum,
an be þam heafod leahtrum and oðer be þam wiglungum synd geeacnode of
oðrum spellum.
 10. Nu bidde ic on godes naman loca hwa þas boc hæbbe on his
anwealde þæt he gedo þæt heo nytt beo oðrum mannum, þæt he nan
pleoh næbbe gif heo unnytt bið.

END_TEXT
START_TEXT

Scrib 2.5 (Ker)
B27.2.5.
Directions to Readers: Ker 1957, 129.



 1. Red 

END_TEXT
START_TEXT

Scrib 2.6 (Ker)
B27.2.6.
Directions to Readers: Ker 1957, 135.



 1. And ic bidde ðe þæt þu me writ þas <foreign>VII</foreign> uers and
send me.

END_TEXT
START_TEXT

Scrib 2.7 (Ker)
B27.2.7.
Directions to Readers: Ker 1957, 283.



 1. Læt her, and foh on þone oþerne captel.

END_TEXT
START_TEXT

Scrib 2.8 (Ker)
B27.2.8.
Directions to Readers: Ker 1957, 325.



 1. Sec her æfter ofer þare feorðan cyna.

END_TEXT
START_TEXT

Scrib 2.9 (Ker)
B27.2.9.
Directions to Readers: Ker 1957, 407.



 1. Healf trymet.
 2. Healf tramet.

END_TEXT
START_TEXT

Scrib 2.9.1 (Krapp)
B27.2.9.1.
Captions for Illustrations: Krapp 1931, xvi-xvii, sect. IV: MS. pp. 2, 3, 6, 7, 9, 56.



 2. Hælendes hehseld.
 2. Ælfwine.
 3. Hu se engyl ongon ofermod wesan.
 3. Her se hælend gesceop helle heom to wite.
 3. Her se.
 6. Her he gesyndrode wæter and eorðan.
 7. Her he todælde dæg wið nihte.
 9. Her godes englas astigan of heouenan into paradisum.
 9. Her drihten gescop adames wif euam.
 9. Her drihten gewearp sclep on adam and genam him an rib of þa
sidan and gescop his wif of þam ribbe.
 9. Eva.
 9. Michael.
 56. Seth wæs sæli.

END_TEXT
START_TEXT

Scrib 3.1 (Ker)
B27.3.1.
Scribbles: Ker 1957, 4.



 1. Wes æil.
 2. Oc drinc hæil þæt wer na ær.
 3. Ic wæt þæt ne gewoerdað þæt orm were swa wis on
bocum swa he is for werolde.

END_TEXT
START_TEXT

Scrib 3.2 (Ker)
B27.3.2.
Scribbles: Ker 1957, 38.



 1. Byrnstan beoffan sunu ælfnoð ælrices sunu æt
hrocanlea.

END_TEXT
START_TEXT

Scrib 3.3 (Ker)
B27.3.3.
Scribbles: Ker 1957, 66.



 1. Þine mot ihc gon mayde sweete lef wine mot hi.

END_TEXT
START_TEXT

Scrib 3.4 (Ker)
B27.3.4.
Scribbles: Ker 1957, 81.



 1. Þis his þæt boc þæt ic Vlf.
 1. Tale wiþ ilce mann on scyr and clæne mid min fæg me
to handa.
 2. Crist eow healde.

END_TEXT
START_TEXT

Scrib 3.5 (Ker)
B27.3.5.
Scribbles: Ker 1957, 107.



 1. Fotgewædu.

END_TEXT
START_TEXT

Scrib 3.6 (Ker)
B27.3.6.
Scribbles: Ker 1957, 122.



 1. <foreign>Unum legio est sex milia et sexcenti ac sexaginta sex uiri</foreign> an
legio iss six þusend and six hundred and six and sixtig.

END_TEXT
START_TEXT

Scrib 3.7 (Ker)
B27.3.7.
Scribbles: Ker 1957, 125.



 1. Min hors.
 2. <foreign>homo</foreign> ælc mann.
 3. To huntoþe.
 4. Fulwiht.

END_TEXT
START_TEXT

Scrib 3.8 (Ker)
B27.3.8.
Scribbles: Ker 1957, 136 and Dictionary of Old English transcript, edited from MS.



 1. Be cometa þam steorran.
 1. Ðyllicne leoman hæfð cometa se steorra and on englics
hine man nemð se feaxeda steorra.
 2. He hine ætywð seldan ymbe fela wintra and þonne for
fortacne.

END_TEXT
START_TEXT

Scrib 3.9 (Ker)
B27.3.9.
Scribbles: Ker 1957, 143.



 1. Of searbyrig ic eom.

END_TEXT
START_TEXT

Scrib 3.10 (Ker)
B27.3.10.
Scribbles: Ker 144.



 1. Boge mesepreost, god preost.
 2. Boge messepreost, god preost.
 2. Boge messepreost, god preost aldred god biscop.

END_TEXT
START_TEXT

Scrib 3.11 (Ker)
B27.3.11.
Scribbles: Ker 1957, 145.



 1. Ðrie megulitas.

END_TEXT
START_TEXT

Scrib 3.12 (Ker)
B27.3.12.
Scribbles: Ker 1957, 158.



 1. Geþafa nu

END_TEXT
START_TEXT

Scrib 3.13 (Ker)
B27.3.13.
Scribbles: Ker 1957, 162.



 1. Hwæþer.
 1. Æþer.
 1. Brucan leofan nen understandað geomlice hu.
 3. Criste.
 3. Þæt hy.
 4. Ðæt hy rihtne.
 5. Forþam don swa swa us micel þearf is.
 5. Helpan ure.
 5. We magan and moton.
 6. Aa rihtne geleafan.
 6. And lu.

END_TEXT
START_TEXT

Scrib 3.14 (Ker)
B27.3.14.
Scribbles: Ker 1957, 165.



 1. On ðunres dæig.
 2. Hwa scel.

END_TEXT
START_TEXT

Scrib 3.15.1 (Ker)<extent></extent>
B27.3.15.1.
Scribbles: Ker 1957, 206.



 1. Þis sindon for ællum ifelum unkistum þingum amen.

END_TEXT
START_TEXT

MtMarg (Li)<extent></extent>
B27.3.15.2.1.
The Lindisfarne Gospels (Marginalia to Mt): Skeat 1871-87, 25-245.



 1.6. Ðæs cempa hine gehet David ofslaa fore hire ðingum
Bersabe wæs hire noma ðy wæs Salomones moder ðæs cyniges.
 1.18. Uutodlice suæ wæs cristes cneureso.
 1.18. To gemanne nalles to habbanne for wif.
 1.18. Abiathar ðe aldormon wæs in ðæm tid in Hierusalem
fore biscob; He bebeod Maria Iosephe to gemenne and to begeonganne mið
cleannisse.
 1.22. In Esaia.
 4.13. In ðær byrig capharnaum is genemned and Maritimam
cuoeð forðon ðyu burg is on sae; ðyus burug hæfis suiðe micel
traht and miclo geryno.
 5.3. Eadge biðon ða ðaerfendo, þæt is unspoedge menn vel
unsynnige forðon hia agan godes.
 5.5. Forðon ða milde gebyes hlifgiendra eorðo.
 5.6. Eadge biðon ða ðe ðyrstas and hyncgras æfter
soðfæstnisse forðon ða gefylled biðon in ece lif.
 5.8. Eadge biðon ða clæne hearte bute esuice and eghwoelcum
facne forðon hia geseas God in ecnisse.
 5.9. Eadge biðon ða friðgeorne ða ðe hea buta eghwoelcum
flita and toge behaldas ða sint Godes suna genemned.
 5.47. Vel sint ða ane vel aron ða ane.
 6.24. Mamon, þæt is gidsunges hlaferd ðe diowl; He is sua
genemned Mammonis.
 6.30. Gegerues God suiðor alle ðingo hæfeð us gesald
monnum bi allum wihtum.
 7.6. Cueð halig þæt is ðy halga gesaegdnisse æt hundum
nere gesald þæt is unwyrðum and unclænum monnum.
 7.6. Þæt Aron þa meregrotta þæt sindon godspelles
bebodo; <foreign>Ante porcos</foreign> before bergum ðæt sindon ða mæstelbergas
þæt Aron ða gehadade menn and ða gode menn and ða wlonce men
forhogas Godes bebod and godspelles.
 8.26. Ðæm ðe tuas ymb Godes mæht him forstondes mæht
and geleafa fore is ungelefnise.
 10.8. Cueð to ðæm apostolum & biscopum æfter him
forðmest unboht gehad fengon & unboht vel unceap buta eghuelcum worde
seallas ðæm ðe sie wyrðe vel word bið in lare & in ðewum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forebod þæt he onfoe niwecumenum preostum
& to gehælgenne ferunga.
 10.14. Leorn hine ærest & ge gecunnia & arca ge ða
ðe hine cunn huulic monn se is lar gesceauig buta he hæbb unforcuð
uitnesse/.
 10.8. Cueð to ðæm apostolum, & biscopum æfter him
forðmest, unboht ge had fengon & unboht vel unceap buta eghuelcum worðe
seallas ðæm ðe sie wyrðe vel worð bið in lare & in ðæwum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forboden þæt he onfoe niwe cunenum preost
& to gehælgenne ferunga.
 10.14. Leorne hine ærest & georne gecunnia & ascage
ða ðe hine cunnas huulic monn se sie.
 10.14. Ne his lar gesceauige buta he hæbbe unforcuð
vitnesse/.
 12.8. Þæt wæs ðæra Iudea sunnadæg.
 14.6. <foreign>I</foreign> ðæs cyninges broðer laf þæt wæs hire
dohter.
 14.14. <foreign>vel eis.</foreign> him.
 14.26. Ða apostolas woendon þætte he woere yfel wiht and
walde hea besuica.
 21.33. <foreign>I</foreign> ðer monn tred ða winbegera.
 22.19. <foreign>centurio</foreign> hundfre.
 23.23. Ðas Aron wyrto noma biðon in lehtunum.
 25.45. Vel sua long gie ne dedon anum ðassa metdmaasta.
 27.6. In temple.

END_TEXT
START_TEXT

MkMarg (Li)<extent></extent>
B27.3.15.2.2.
The Lindisfarne Gospels (Marginalia to Mk): Skeat 1871-87, 9-135.



 5.9. Vel <foreign>xii</foreign> ðusend þæt is legio ðis wæs diowla
legio.
 6.21. Ofer ðrim hundradum tribunus bið forwost.
 6.26. <foreign>vel noluit</foreign> ne walde.
 8.7. Tueg.
 10.25. Se micla dear.
 11.15. <foreign>I</foreign> ceapemenn.
 12.25. <foreign>I</foreign> ne ceorl hæfis wifes gemana ne wif hæfis ceorles
on erist vel æfter erest.
 12.28. <foreign>I</foreign> bodana.
 12.29. Bodana.
 14.62. <foreign>i. patris</foreign> ðæs fadores.
 16.21. <foreign>Secundum lucan</foreign> æfter lucan ðus mercong ælces
godspelles/ ðe on tuoelm byres on lucases dæl.

END_TEXT
START_TEXT

LkMarg (Li)<extent></extent>
B27.3.15.2.3.
The Lindisfarne Gospels (Marginalia to Lk): Skeat 1871-87, 15-239.



 1.27. <foreign>viro</foreign> Monno.
 2.36. <foreign>I</foreign> Iacobes sunu.
 12.34. <foreign>I</foreign> mið godum dedum.
 13.8. On þæt tre.
 16.9. <foreign>I</foreign> sirisc sprec.
 18.4. <foreign>I</foreign> se doema.
 18.34. <foreign>I</foreign> wordo.
 18.37. Ðe bebbisca <foreign>i</foreign> allsua monn cueoðas.
 19.4. <foreign>I</foreign> gelic ficbeame.
 19.16. <foreign>I</foreign> oro.

END_TEXT
START_TEXT

JnMarg (Li)<extent></extent>
B27.3.15.2.4.
The Lindisfarne Gospels (Marginalia to Jn): Skeat 1871-87, 13-187.



 2.4. Vel huæd gebyreð ðe and me to wircanne wundar ær min
fæder uælle of heofnum gelefa Vel eghuælc an uæs tui sestre gemet
uel vel ðrea fullunga.
 2.10. Vel þæt uirresta mon drincað æd ende.
 5.2. Bethesda.
 6.31. Heofuncund mett <foreign>i</foreign> huitcorn sonuuald for huætte cuom of
heofnum and feoll on Moisi mið his folce on ðam more ðer he uæs.
 7.30. Þætte hia hine gefengo.
 9.22. <foreign>i conspiratio</foreign> Esneteam.
 9.32. Þæt is ðeðe god worðias.
 10.39. <foreign>pnendere</foreign> Vel to foanne.
 11.2. Ðes latzar micel gebecnas in deiglo gehryno.
 15.2. Vel þæt unberende treo he genimes, unberende uæstem.
 18.11. <foreign>etiam uenit</foreign> gi nu cummen is.
 16.23. On minum mona.
 16.32. Gi nu cummen is.
 18.12. Ðreat turma, tuu and ðrittih eorodmonna.
 19.30. Þæt uitgadom and allra canone cuido ðaðe ymb
cristes ðroung acueden uæs vel weron.
 19.36. In exodo.
 19.37. In zacharia.
 19.37. Ðus Beda ðe broema boecere cuæð.
 19.42. On ðæm dæge gearuadon hiora mett to eastrosymble.
 20.12. <foreign>I</foreign> tuoege erendureco of heofnum cuomun.
 20.16. Þæt is on Englis, hlafdia.
 20.24. <foreign>geminus</foreign> in lætin.
 21.14. Dusidi ðridda dægi.
 21.15. Ða hiæ him uerun gifae.
 21.16. Ðæt arun ða soðfæsta menn.

END_TEXT
START_TEXT

Scrib 3.16 (Ker)
B27.3.16.
Scribbles: Ker 1957, 255.



 1. God me helpe.
 2. God helpe minum handum.

END_TEXT
START_TEXT

Scrib 3.17 (Ker)
B27.3.17.
Scribbles: Ker 1957, 261.



 1. <foreign>quadraginta octo uicibus summa est tria milia sexingenta
miliaria</foreign> þæt is ealles þreo þusendu and siex hund mila.
 2. Þe þu me cuðes.
 3. Ðrang.

END_TEXT
START_TEXT

Scrib 3.18 (Ker)
B27.3.18.
Scribbles, Ælfmær pattafox: Ker 1957, 301.



 1. Writ þus oððe bet ride aweg.
 2. AElfmær patta fox þu wilt swingan ælfric cild.

END_TEXT
START_TEXT

Scrib 3.19 (Ker)
B27.3.19.
Scribbles: Ker 1957, 304.



 1. Hwæt ic eall feala ealde sæge.

END_TEXT
START_TEXT

Scrib 3.20 (Zupitza)
B27.3.20.
Scribbles: Zupitza 1889a, 59, 63 n. 10, 64-6.



 1. Þe.
 2. Ge.
 3. Þersib.
 4. Gebiddan.
 5. Gebdas.
 6. Be bodunge cristes þrowunge and his fota gange.
 7. Þet.
 8. Þa.

END_TEXT
START_TEXT

Scrib 3.22 (Nap)
B27.3.22.
Scribbles: Napier 1900, xvi.



 1. Hacun.
 2. Godwine mun æt tur gret and noc ceoh ge.
 3. Æþerg.
 4. Æðer ge weras ge wuif ðaða he.
 5. Hacuneor.

END_TEXT
START_TEXT

Scrib 3.23 (Ker)
B27.3.23.
Scribbles: Ker 1957, 323.



 1. Elde me is bestolen on er.
 2. Ne mæg ic geseo before me.

END_TEXT
START_TEXT

Scrib 3.25 (Ker)
B27.3.25.
Scribbles: Ker 1957, 340.



 1. Æþel, æþelwerd ealderman gret.

END_TEXT
START_TEXT

Scrib 3.26 (Forst)
B27.3.26.
Scribbles: Forster 1937-8, 10.



 1. Ða æfter æadgares cininges forðsiðe on ðam
gewalce.

END_TEXT
START_TEXT

Scrib 3.27 (Ker)
B27.3.27.
Scribbles: Ker 1957, 341.



 1. Writ þus.

END_TEXT
START_TEXT

Scrib 3.28 (Ker)
B27.3.28.
Scribbles: Ker 1957, 342.



 1. Þus scealan preostan.

END_TEXT
START_TEXT

Scrib 3.29 (Ker)
B27.3.29.
Scribbles: Ker 1957, 354.



 1. Scurfede hors.

END_TEXT
START_TEXT

Scrib 3.30 (Ker)
B27.3.30.
Scribbles: Ker 1957, 355.



 1. Her segð hu se halga apostol paulus lærð ælcum
mæssepreoste þe godes folce to lare byð gesett, þæt he beo wær.

END_TEXT
START_TEXT

Scrib 3.31 (Ker)
B27.3.31.
Scribbles: Ker 1957, 356.



 1. Wið.

END_TEXT
START_TEXT

Scrib 3.32 (Ker)
B27.3.32.
Scribbles: Ker 1957, 381.



 1. Sagað monn on ðissum bocum þæt ure.
 2. <foreign>XI</foreign> wica.
 3. For lencten.

END_TEXT
START_TEXT

Scrib 3.33 (Ker)
B27.3.33.
Scribbles: Ker 1957, 385.



 1. Willimot writ þus oððe bet.
 2. Writ þus oððe bet oððe þine hyde forlet.

END_TEXT
START_TEXT

Scrib 3.34 (Ker)
B27.3.34.
Scribbles: Ker 1957, 388.



 1. Cnih.
 2. Cniht ic drink.

END_TEXT
START_TEXT

Scrib 3.35 (Ker)
B27.3.35.
Scribbles: Ker 1957, 390.



 1. And þis.

END_TEXT
START_TEXT

Scrib 3.36 (Ker)
B27.3.36.
Scribbles: Ker 1957, 398.



 1. Þ, w, ð, g.

END_TEXT
START_TEXT

Scrib 3.37 (Ker)
B27.3.37.
Scribbles: Ker 1957, 436.



 1. Hundes panegas.
 2. Þus þ, þu scalt wri.

END_TEXT
START_TEXT

Scrib 3.38 (Ker)
B27.3.38.
Scribbles: Ker 1957, 448.



 1. Writ ðus, oððe bæt.
 2. Ðis wrat on þise bæc.

END_TEXT
START_TEXT

Scrib 3.39 (Ker)
B27.3.39.
Scribbles: Ker 1957, 448.



 1. Amor lufu.
 2. Amore for lufa.
 3. Amator lufiend.

END_TEXT
START_TEXT

Scrib 3.40 (Ker)
B27.3.40.
Scribbles: Ker 1957, 450.



 1. Mabbe þe deuel þe habbe and bere to his owene neste, and
frete.

END_TEXT
START_TEXT

Scrib 3.41 (Ker)
B27.3.41.
Scribbles: Ker 1957, 451.



 1. Her ic let.
 2. Þem þe bes þas word.
 3. Æþelmær.

END_TEXT
START_TEXT

Scrib 3.42 (Ker)
B27.3.42.
Scribbles: Ker 1976, 127.



 1. A scæl gelæred smið swa hæ gelieost be bisne wyrcan
buta/.
 2. A scæl gelæred smið swa he gelicost mæg be bisne
wyrcan butan he bet cunne.
 3. A scæl gelær.

END_TEXT
START_TEXT

MtMarg (Ru)<extent></extent>
B27.3.43.1.
The Rushworth Gospels (Marginalia to Mt): Skeat 1871-87, 93.



 11.17. Ge ne plagadun e cwiddun

END_TEXT
START_TEXT

MkMarg (Ru)<extent></extent>
B27.3.43.2.
The Rushworth Gospels (Marginalia to Mk): Skeat 1871-87, 35.



 3.9. Ðæt is ðusend vel <foreign>xii</foreign> ðusend ðæt is legio;
ðis wæs diowla legio

END_TEXT
START_TEXT

LkMarg (Ru)<extent></extent>
B27.3.43.3.
The Rushworth Gospels (Marginalia to Lk): Dictionary of Old English transcript, edited from MS.



 1.70. Helo us wes ðear

END_TEXT
START_TEXT

Name 1.1 (Thomp-Lind)
B28.1.1.
Aldred: Thompson and Lindelof 1927, 185.



 1. Be suðan wudigan gæte æt aclee on westsæxum on
laurentius mæssandaegi on wodnesdægi ælfsige ðæm biscope in his
getelde aldred se profast ðas feower collectæ on fif næht aldne mona
ær underne awrat.

END_TEXT
START_TEXT

Name 1.2 (HarmD 22)
B28.1.2.
Aldred: Harmer 1914, no. 22.



 1. Ðe lifigiende God gemyne ðu Eadfrið & Eðilwald &
Billfrið & Aldred peccator, ðas feowero mið Gode ymbweson ðas boc.
 3. Eadfrið biscop Lindisfearnensis æcclesiæ, he ðis boc
aurat æt fruma Gode & Sancte Cuðberhte & allum ðæm halgum
gimænelice ða ðe in eolonde sint.
 5. & eðiluald Lindisfearneolondinga biscop hit uta giðryde
& gibelde, sva he vel cuðe.
 6. & Billfrið se oncre, he gismioðade ða gihrino ða
ðe utan on sint, & hit gihrinade mið golde & mið gimmum, ec
mið sulfre ofgylded faconleas feh.
 8. & Aldred <foreign>presbyter indignus & misserrimus</foreign> mið Godes
fultume & Sancti Cuðberhtes hit ofgloesade on englisc & hine
gihamadi mið ðæm ðriim dælum Matheus dæl Gode & Sancte
Cuðberhti, Marc dæl ðæm biscop, & Lucas dæl ðæm hiorode,
& æht ora seolfres mið to inlade.
 13. & Sancti Johannes dæl for hine seolfne, <foreign>i.e.</foreign>, fore his
savle, & feover ora seolfres mið, Gode & Sancti Cuðberti þætte
he hæbbe ondfong ðerh Godes milsæ on heofnum seel & sibb on
eorðo, forðgeong & giðyngo, visdom & snyttro ðerh Sancti
Cuðberhtes earnunga.

END_TEXT
START_TEXT

Name 2 (Ker)
B28.2.
Bald and Cild: Ker 1957, 332.



 1. Bald <foreign>habet</foreign> hund <foreign>librum quem</foreign> cild <foreign>conscribere iussit</foreign>

END_TEXT
START_TEXT

Name 3 (Ker)
B28.3.
Cuthswith: Ker 1957, 467.



 1. Cuthsuuithæ boec thæræ abbatissan.

END_TEXT
START_TEXT

Name 4 (Ker)
B28.4.
Farmon and Owun: Ker 1957, 352.



 1. Ðe min bruche gibidde fore owun ðe ðas boc gloesde.
 1. Færmen ðæm preoste æt harawuda hæfe nu boc awritne
bruca mið willa symle mið soðum gileofa sibb is eghwæm leofost.
 2. Farman presbyter þas boc þus gleosede <foreign>dimittet ei dominus
omnia peccata sua si fieri potest apud deum</foreign>.

END_TEXT
START_TEXT

Name 5 (Ker)
B28.5.
Lyfing, Bishop of Crediton: Ker 1957, 448.



 1. Lyfinc bisceop ah þas boc.

END_TEXT
START_TEXT

Name 6 (Ker)
B28.6.
Siferð and Tate: Ker 1957, 95.



 1. Siferð and tate.

END_TEXT
START_TEXT

Name 7 (Ker)
B28.7.
Wulfwi: Ker 1957, 235.



 1. Wulfwi me wrat.

END_TEXT
START_TEXT

Name 8
B28.8.
Inscription: Dictionary of Old English transcript, edited from card catalogue of Leningrad Public Library, MS. Lat. O.V.I. 45 (lost).



 1. Ðeos boc wæs geal gewriten osfeowen pynet and kospede,
þreo and fifti syllinges.


END_TEXT
START_TEXT

Comp 1.1.2 (Henel)
B20.1.1.2.
Rules for Finding Movable Feasts, Cambridge, Corpus Christi College, MS. 422: Henel 1934, 42-3.



 1. Gif ðu ne cunne understandan on ðis ledene þe her beforan
awriten is, þonne loca ðu her hu þu scealt þin gear rihtlice gefadian.
 1. Æfter <foreign>XVI kalendas februarii</foreign>, loca hwar beo raþost tyn
nihta eald mona.
 1. Æfter ðan on ða sunnanniht þe ðar raðost kymð
ðu scealt belucan alleluia.
 1. Gyf se mona byð on sunnandæg tyn nihta eald, þeh ðu
scealt nyman þone æftran sunnandæg.
 2. Æfter <foreign>octaua idus februarii</foreign>, loca hwar beo <foreign>II</foreign> nihta eald
mona, æfter ðan on ðone sunnandæg byð ealda halga dæg.
 3. Æfter <foreign>duodecima kalendas aprilis</foreign>, loca hwær beo
feowertyne nihta eald mona, æfter ðan on þonne sunnandæg þe þar
nehst cymð byð eastordæg.
 4. Æfter <foreign>octaua kalendas Maii</foreign>, loca hwar beo twentig nihta
eald mona, þonne on þone monandæg æfter sunnandæge ðe ðar
nyhst cymþ byð forma gangdæg.
 5. Æfter <foreign>octaua idus Maii</foreign>, loca hwar beo feower nihta eald
mona, þonne on þone sunnandæg þe ðar æfter cymð byð
pentecostes mæssedæg.
 5. Þis is eal ful soð, fare bisextus swa he fare.

END_TEXT
START_TEXT

Comp 1.1.3 (Henel)
B20.1.1.3.
Rules for Finding Movable Feasts, Cambridge, Corpus Christi College, MS. 422: Henel 1934, 45-6.



 1. Eac ic secge ðæt þu ne ðearft næfre belucan alleluia
ær <foreign>quinta decima kalendas februarii</foreign>, ne æfter <foreign>nona kalendas Martii</foreign>,
ac æfre betwinan ðan, loca hwænne hit gegan wille swa swa hit her
beforan awriten is.
 2. Ne næfre ne byð ealda halga dæg ær <foreign>quinta idus
februarii</foreign>, ne æfter <foreign>pridie idus Martii</foreign>.
 3. Eac we secgað be eastron, þæt hig næfre ne beoð
nyðer þonne ðonne <foreign>undecima kalendas aprilis</foreign>, ne ufor þonne
<foreign>septuagesima kalendas Maii</foreign>.
 4. Ne næfre þu næfst gangdagas ær <foreign>quinta kalendas
Maii</foreign>, ne lator þonne <foreign>pridie kalendas Junii</foreign>.
 5. And ic wat, þæt ðu næfst næfre pentecoste costen
ær <foreign>sexta Idus Maii</foreign>, ne lator þonne <foreign>Idus Junii</foreign>; þis is soð, gyme se
ðe wylle.

END_TEXT
START_TEXT

Comp 1.1.4 (Henel)
B20.1.1.4.
Rules for Finding Movable Feasts, Cambridge, Corpus Christi College, MS. 422: Henel 1934, 47.



 1. Gif ðu wilnige rihtlice to wurðiende <foreign>Aduentum Domini</foreign>
þonne warna ðu þæt hit ne beo ær <foreign>V kalendas Decembris</foreign> ne æfter
<foreign>III Nonas Decembris</foreign>; ac þar betwinan, on swa hwilcum staue swa sunnandæg
gesceote, þonne byð þar <foreign>aduentum domini</foreign> hrihtlice.

END_TEXT
START_TEXT

Comp 1.2.1 (Henel)
B20.1.2.1.
Rules for Finding Movable Feasts, London, British Library, MS. Cotton Caligula A.XV: Henel 1934, 47.



 1. Ælce geare þonne þu scyle witan hwylce dæge man scyle
weorðian and healdan þone halgan sunnandæg <foreign>æduentum domini</foreign>; warna
þe þanne þæt þu hit naht ær <foreign>V kalendas Decembris</foreign>, ne naht
æfter <foreign>III nonas</foreign> þises sylfes monðes þænne ne healde; ac on
þison seofan dagum þu scealt healdan butan ælcere tweonunge þone
dæg and þone tokyme mid ealre arwurðnesse.

END_TEXT
START_TEXT

Comp 1.2.2 (Henel)
B20.1.2.2.
Rules for Finding Movable Feasts, London, British Library, MS. Cotton Caligula A.XV: Henel 1934, 46.



 1. Ealde witan and wise romane gesetton on gerimcræfte þæt
næfre ær <foreign>XI kalendas Aprelis</foreign>, Ne naht æfter <foreign>VII kalendas maii</foreign>
eastortid gewurðan sceal.
 3. Ac on þison getele, lochwær hit þonne to gega, buton
ælcon tweon healde hit mon þonne þær mid rihte.

END_TEXT
START_TEXT

Comp 1.2.3 (Henel)
B20.1.2.3.
Rules for Finding Movable Feasts, London, British Library, MS. Cotton Caligula A.XV: Henel 1934, 44.



 1. And gif þu wille witan mid gesceade þæt gemære,
<foreign>terminum septuagesimalis</foreign>, þonne tele þu þæs monan elde <foreign>kalendis
Ianuarii</foreign> oð þæt þu cume to þrittiga.
 5. Foh eft on þone niwan and tele oð tyne.
 6. Þonne on þam teoðan stent se termen, þæt ys
þæt gemære.
 8. Si hwylc dæg hit si, þonne se nexta sunnandæg þe
þær æfter cymð bið septuagesima.

END_TEXT
START_TEXT

Comp 1.2.4 (Cockayne)
B20.1.2.4.
Rules for Finding Movable Feasts, London, British Library, MS. Cotton Caligula A.XV: Cockayne 1864-6, III, 226.



 1. On <foreign>kalend Ianuarii</foreign> ofer <foreign>XVI kalend Februarii</foreign> loca hwær
þu hæbbe <foreign>X</foreign> nihta ealdne monan ofer þæt þonne sunnan dæg beluc
alleluia.
 2. On <foreign>Februarius</foreign> ofer <foreign>VII Idus Februarii</foreign> loca hwær þu
finde tweigra nihta ealdne monan ofer þæt on þone sunnan dæg bið
halga dæg.
 3. On <foreign>Martii</foreign> ofer <foreign>XII kalend Aprelis</foreign> loca hwær þu finde
<foreign>XIIII</foreign> nihta ealdne monan ofer þæt se niesta sunnan dæg bið eastor
dæg.

END_TEXT
START_TEXT

Comp 1.5 (Henel)
B20.1.5.
Rules for Finding Movable Feasts, London, British Library, MS. Cotton Vitellius E.XVIII: Henel 1934, 44.



 1. Gif þu wille witan mid gesceade þæt gemære, <foreign>termen
septuagessimalis</foreign>, þonne tel þu þæs monan ylde <foreign>ianuarii</foreign> oð þu
cume to <foreign>XXX</foreign>.
 5. Foh eft on þone niwan and tele oð <foreign>X</foreign>.
 6. Þonne on þam teoþan stænt se termen on þam gemære,
si swilc dæg swylce hit sion þære wucan.
 9. Þonne se nyhsta sunnandæg þe þær æfter cymð
bið <foreign>septuagessima</foreign>.
 11. And man ne singð leng þæt godes lof, alleluian, ær
þære eastertide.

END_TEXT
START_TEXT

Comp 1.6 (Henel)
B20.1.6.
Rules for Finding Movable Feasts, London, British Library, MS. Harley 3271: Henel 1934, 40-41.



 1.1. Gif ðu wille witan hwænne <foreign>Septuagesima</foreign> sceol beon,
ðonne findest ðu hit her.
 1.2. On <foreign>ianuarie</foreign> þam forman monðe, ofer <foreign>XVI kalendas
februarii</foreign> loca hwær ðu hæbbe <foreign>X</foreign> nihta ealdne monan; on ðonne
sunnandæg ofer þæt beluc þænne alleluia; þis is <foreign>Septuagesima</foreign>.
 2.1. Gif ðu wille witan hwar halgan dæg beon scyle, ræd
ðis eac.
 2.1. On ðone monð <foreign>februarie</foreign>, ofer <foreign>VII idus februarii</foreign> loca
hwær ðu finde twegra nihta ealdne monan.
 2.3. Þænne ofer þæt on ðone sunnandæg bið halgan
dæg.
 3.1. Gif ðu eac wilnast to witanne hwænne se eastorlica dæg
sceole beon, donne gelyf ðu ðisum.
 3.2. On <foreign>martio</foreign> ðam monðe, ofer <foreign>XII kalendas aprilis</foreign> find
ðe feowertynæ nihta ealdne monan.
 3.3. On þone sunnandæg ofer þæt þe he swa eald bið,
se bið eastordæg gewislice.
 3.4. Ðis þe bið æfre gewitod, gif ðu his georne gymst.

END_TEXT
START_TEXT

Comp 2.1.2 (Henel)
B20.2.1.2.
On Epacts, Cambridge, Corpus Christi College, MS. 422: Henel 1934, 49.



 1. Git hit is god þæt þu wite hrædlice hwilc
<foreign>concurrentes</foreign> yrne on geare.
 3. Loca hwilce dæg cuma <foreign>nona kalendas aprilis</foreign>.
 5. Gif he cymð on sunnandæg, þonne yrnð se concurrent
<foreign>unum</foreign>.
 7. Gif he cymð on monandæg, þonne yrnð se concurrent
<foreign>duo</foreign>.
 8. Cume swilce dæg swilce he cume, swa þu miht witan hwilc
concurrent yrnð on geare.

END_TEXT
START_TEXT

Comp 2.2.1 (Cockayne)
B20.2.2.1.
On Epacts, London, British Library, MS. Cotton Caligula A.XV: Cockayne 1864-6, III, 226.



 1. Gif þu nyte swylce <foreign>concurrentes</foreign> beon on geare sec georne
hwylce dæge beo <foreign>pridie kalend Aprelis</foreign>.
 2. Gif hit bið sunnan dæg þonne bið <foreign>concurrentes I</foreign>.
 3. Gif hit bið monan dæg þonne bið <foreign>concurrentes II</foreign>.
 4. And swa fela daga swa bið agan on þare wucan swa fela
<foreign>concurrentes</foreign> þu scealt habban on þam geare.
 7. And swa fela nihta swa, se mona bið eald on <foreign>XI kalend
Aprelis</foreign> swa fela <foreign>epacta</foreign> þu scealt habban þy geare.

END_TEXT
START_TEXT

Comp 2.2.2 (Cockayne)
B20.2.2.2.
On Epacts, London, British Library, MS. Cotton Caligula A.XV: Cockayne 1864-6, III, 228.



 1. And gif þu wille witan hraðe hu fela epactas on geare yrnan
þonne tele þu hu eald se mona beo on <foreign>XI kalend Aprelis</foreign> swa fela nihta swa
se mona bið þonne on dæg eald.
 4. Swa fela epactas yrnað þy geare.

END_TEXT
START_TEXT

Comp 2.3 (Crawford)
B20.2.3.
On Epacts, London, British Library, MS. Cotton Caligula A.XV: Crawford 1929, 36-7.



 1. Epactas þe me to þissum twelfmonðum deð butan gedeorfe
we magon gecyðan heora upspring.
 2. We habbað on twelf monðum þreo hund daga & fif &
syxtig daga & syx tida.
 3. Swa we forwel oft gecyðad habbað.
 4. Nu is hit to witanne æghwilcum þe þises cræftes
gleawnesse cunnan þencð hu fela daga ma beoð æfter sunnan ryne þonne
æfter þæs monan.
 6. Þære sunnan dagas we nu awriten.
 7. Nu bidde ic þa þe hit cunnon & þis rædon þæt
hit him hefelic ne beo and þa þe hit na gyt asmeadon her æfter
þenceon.
 9. Æfter þæs monan rine we habbað þreo hund daga &
feower & fiftig daga.
 10. Nu ic wille þæt þu mid æþelre smeaunge þence hu
manuge þær to lafe synt oððe hu feala daga ma synt on þære sunna
ryne þanne on þæs monan.
 12. Endleofan ic wat þæt þu wilt cweðan.
 13. To þam endlefan do endlefan, þonne beoð þær twa
& twentig.
 14. To twam & twentigum do endlefan, þonne beo þær
þreo & þrittig; forlæt þa þrittig & nim þa þreo.
 15. Swa ealle þa nigontyne gear do þu.
 16. Nim leofa freond nigonteoða geares þæt þu do twelf to
þam ehtatynum epacten, þonne hæfst þu þrittig epactes; and næfst
nane, <foreign>X</foreign> beoð <foreign>nulle</foreign> on leden.
 18. Nis na to forgetanne þæt þare halgan laðunge lareowas
lærdon, þæt swa eald swa se mona bið on <foreign>xi kalendas aprilis</foreign>, swa
feale epactes beoð þi geare.
 21. <foreign>Uerbi gratia</foreign>, swilce ic swa cweþe.
 21. Þy twelftan geare on þam circule þy mann het
<foreign>decennouenalem</foreign> on leden on englisc þara nygonteoða geara ymrine, þu
hæfst anre niht ealdne mona þæs deges & þæs geares þu
hæfst anne epactum.

END_TEXT
START_TEXT

Comp 2.4 (Henel)
B20.2.4.
On Epacts, London, British Library, MS. Cotton Titus D.XXVII: Henel 1934, 51.



 1.1. Gif þu nyte hwylc <foreign>concurrentes</foreign> beo on geare, sec georne
hwylce dæge beo <foreign>II kalendas aprilis</foreign>.
 1.2. Gif hit bið sunnandæg, þonne bið <foreign>concurrentes I</foreign>.
 1.3. Gif hit bið monandæg, þonne bið <foreign>concurrentes II</foreign>.
 1.3. And swa fela daga swa bið agan on þære wucan, swa fela
<foreign>concurrentes</foreign> þu scealt habban þy geare.
 2.1. And swa fela nihta swa se mona bið eald on <foreign>XI kalendas
aprilis</foreign>, swa fela epacta þu scealt habban þy geare.

END_TEXT
START_TEXT

Comp 2.7 (Henel)
B20.2.7.
On Epacts, London, British Library, MS. Harley 3271: Henel 1934, 48-9.



 1. Gif ðu wille witan hu fela epacta yrnan on geare, ðonne wite
ðu hu eald se mona beo on <foreign>XI kalendas aprilis</foreign>, forði swa fela nihta swa
he eald bið, swa fela epacta yrnað on geare.
 3. Gif ðu wile giman ðises trametes, þonne byst þu ðe
cleawra on gerimcræfte.

END_TEXT
START_TEXT

Comp 3.1 (Henel)
B20.3.1.
On Concurrents, London, British Library, MS. Cotton Caligula A.XV: Henel 1934, 53-4.



 1. Gyf þu wilt witan mid gesceade hwanun comon <foreign>Martio</foreign> þam
monðe þa fif regulares, þæt synd rihtinga, þonne gemun þu hu feala
daga syn on twelf monðum.
 5. On twelf monþum beoþ þreo hund daga, and fif and syxtig
daga.
 7. Todæl þis gerim þurh þrittig.
 8. Nim þa fif þe þær to lafe synt and sele <foreign>martio</foreign>, and
cweð, <foreign>martius V</foreign>.
 11. Gyf þu wille witan þæs æfteran monðes regulares,
þonne nym þu þæs ærran monþes dagas, and his regulares: do
togædre, and todæl syðþan þæt gerim þurh seofon; loca hwæt
hwæt þær ofer byð, hafa þa for regulares.
 17. Her ic þe wille bisne awriten, þæt þu mage þe sylf
butan lareowe asmegan þa þing þe we nu ymbspræcon.
 20. <foreign>Martius</foreign> hæfð an and þrittig daga and fif regulares.
 21. Todæl þa syx and þrittig þurh seofon, þonne byð
þær an to lafe; þæt an do to <foreign>Aprile</foreign> and cweð, <foreign>Aprilis unum</foreign>.
 24. Gyf þu ne mage oððe ne cunne todælan þæt
getæll þe wit nu ymbe wæron, þonne meg ic þe þurh boca lara
fegera bisene tæcan.
 28. Twia seofon þæt beoð feowertyne, þrywa seofon an and
twentig, feower seofon ehta and twentig, fif siþon seofon fif and þrittig;
þæt an þe þær to lafe byð, do swa we ær cwædon.
 34. Of <foreign>Apriles</foreign> dagum þu miht findan <foreign>maius</foreign> regulares.
 35. <foreign>Aprilis</foreign> hæfð þrittig daga and an regulares; todæl
on seofon; þonne byð þær þreo to lafe.
 38. Þa sele <foreign>Maio</foreign>.
 38. Do swa by þam nygon swa þu nu dydost be þissum þrym.
 41. Heræfter gebyraþ to witanne, hwanon þa concurrentes
cumað þe mid þissum regulares irnan sceolon.
 42. We cwædon herbufon þæt on twelf monþum beoþ þreo
hundaga and fif and syxtig daga.
 43. Todæl þis gerim þurh seofon on þas wison.

END_TEXT
START_TEXT

Comp 3.2 (Henel)
B20.3.2.
On Concurrents, London, British Library, MS. Harley 3271: Henel 1934, 49.



 1. Gif þu wille witan hu fela concurrenta yrnan on geare, wite
hwilce dæge <foreign>IX kalendas aprilis</foreign> beo.
 4. Gif he bið on sunnandæg, ðonne yrnð an concurrent on
geare.
 6. Gif he bið on monandæg, þonne yrnað <foreign>II</foreign> concurrentas,
and swa forð.
 8. Gif he bið on sæternes dæg, ðonne yrnað <foreign>VII</foreign>.

END_TEXT
START_TEXT

Comp 5 (Forst)
B20.5.
De Bissexto, London, British Library, MS. Cotton Caligula A.XV: Forster 1925-6, 75.<P>Citation is a single sentence, following ed.</P>



 1. Bissexto man sceal symle healdan ær þam fif ytemestan
þæs monðes <foreign>kalendas Februarius</foreign> & on þone æftran dæg healde
man þone mæssandæg sancte Mathia.

END_TEXT
START_TEXT

Comp 6.1 (Henel)
B20.6.1.
Rules for Finding the Age of the Moon, Cambridge, Corpus Christi College, MS. 422: Henel 1934, 55.



 1. Gif ðu wille witan hu eald se mona beo nu todæg on twelf
monðum, þonne wite ðu hu eald he todæg sy and tel þarto endleofan;
þonne byþ he oðre geare on þisne dæg swa eald swa ðæra twegra
getela byð.
 7. Gyf he byð todæg anre nihte eald, þonne tel þu þarto
endleofan, þonne byð he oðer geare on ðysne dæg twa and twentig
nihta eald.
 10. Gif he is todæg fif and twentig nihta eald, þonne byð he
oðer gear on ðisne dæg syx nihta eald.
 14. Þonne byð forðan, æfre gif ðar beoð ma þonne
þrittig, þonne scealt þu forlætan þa þrittig, and niman lochwæt
þar to laue byð.
 18. Swa þu miht witan þeah þu wille hundred geara ðæs
monan ryne.

END_TEXT
START_TEXT

Comp 6.2 (Henel)
B20.6.2.
Rules for Finding the Age of the Moon, London, British Library, MS. Cotton Caligula A.XV: Henel 1934, 55.



 1. And gif þu wille witan hu eald se mona wære fyrngeare on
þysne dæg, þone wite þu hu eald se mona beo nu todæg.
 2. Þonne do þu <foreign>XIX</foreign> þær to; þonne gif þær beo
under ealle ma þonne <foreign>XXX</foreign>, þonne swa fela nihta swa se mona bið eald
ofer þa <foreign>XXX</foreign>, þonne wæs se mona fyrngeare on þysne dæg swa eald.
 6. And gif þu wille witan hu eald se mona scyle beon oþer geare
on þysne dæg, þonne wite þu hu eald se mona beo nu todæg.
 7. Þonne beo se mona swa eald swa he beo, do <foreign>XI</foreign> þær to.
 8. Þonne beo þær swa fela swa þær beo ofer þa <foreign>XXX</foreign>
þonne bið se mona swa eald oþer geare on þysne dæg.

END_TEXT
START_TEXT

Comp 6.3 (Henel)
B20.6.3.
Rules for Finding the Age of the Moon, London, British Library, MS. Cotton Vitellius E.XVIII: Henel 1934, 55.



 1. Gif þu wille witan hu eald se mona beo nu todæg on twelf
monþum, cweð þonne hu eald he todæg si, do þær endlyfan to;
þonne bið he swa eald swa þæra tweigra cwyda getæl.
 7. And gif þu wille witan hu eald he nu todæg on twam gearum
beo, a þu scealt sceotan endlyfan to, and swa fela swa he on þam dæge
eald bið, þonne bið he rihte swa eald, swa þæra twegra cwyda
getæl bið.
 13. Swa þu miht tellan þæt þu cymst to <foreign>XXX</foreign>, and þonne
se mona si <foreign>XXX</foreign> nihta eald, þonne rim þu hwæt þæra oferdaga sy
þæs þe of þam endlyfenum gesceote, þonne bið he rihte swa eald.
 18. Ic eft mid endlyfenum, þæt þu cume eft to þrittigum.
 21. Þus þu miht asmeagean þeah þu wille to hundteontigum
wintrum, fare bisextus swa he fare, oððe ænig oþer getæl.

END_TEXT
START_TEXT

Comp 7 (Henel)
B20.7.
On Moonrise: Henel 1934, 56.



 1. <foreign> ianuarius</foreign> se mona biþ onæled et middre neht;
<foreign>februarius</foreign> se mona biþ onæled biþ on betwih middre niht and honacrede;
<foreign>martius</foreign> biþ onæled et honacrede.

END_TEXT
START_TEXT

Comp 8 (Nap)
B20.8.
On Moon and Tide: Napier 1889, 6.



 1. Her is seo endebyrdnes monan gonges, & sæ flodes.
 1. On ðreora nihta ealdne monan wanað se sæflod,
oþþæt se mona bið <foreign>XI</foreign> nihta eald, oþþe <foreign>XII</foreign>.
 3. Of <foreign>XI</foreign> nihta ealdum monan weaxeð se sæflod oþ <foreign>XVIII</foreign>
nihta ealdum monan.
 5. Fram <foreign>XVIII</foreign> nihta ealdum monan wanaþ se sæflod oþ <foreign>XXVI</foreign>
nihta ealdum monan.
 6. Of <foreign>XXVI</foreign> nihta ealdum monan weaxeð se sæflod oþþæt
se mona bið eft ðreora nihta eald.

END_TEXT
START_TEXT

Comp 9 (Cockayne)
B20.9.
Table of Duration of Moonshine: Cockayne 1864-6, III, 222-4.



 1. On anre nihta eald mona & on <foreign>XXIX</foreign> scinð <foreign>IIII</foreign> pricena
lengce.
 2. On twigra nihta eald mona & on <foreign>XXVIII</foreign> scinð ane tid
& III pricen.
 3. On <foreign>III</foreign> nihta eald mona & on <foreign>XXVII</foreign> scinð twa tida &
<foreign>II</foreign> prican.
 4. On <foreign>IIII</foreign> nihta eald mona & on <foreign>XXVI</foreign> scinð þreo tida
& <foreign>I</foreign> prica.
 5. On <foreign>V</foreign> nihta eald mona & on <foreign>XXV</foreign> scinð feower tida.
 6. On <foreign>VI</foreign> nihta eald mona & on <foreign>XXIIII</foreign> scinð feower tida
& <foreign>IIII</foreign> pricena.
 7. On <foreign>VII</foreign> nihta eald mona & on <foreign>XXIII</foreign> scinð fif tida &
<foreign>III</foreign> pricena.
 8. On <foreign>VIII</foreign> nihta eald mona & on <foreign>XXII</foreign> scinð syx tida &
<foreign>II</foreign> prican.
 9. On <foreign>IX</foreign> nihta eald mona & on <foreign>XXI</foreign> scinð seofon tida &
<foreign>I</foreign> prica.
 10. On <foreign>X</foreign> nihta eald mona & on <foreign>XX</foreign> scinð eahta tida.
 11. On <foreign>XI</foreign> nihta eald mona & on <foreign>XIX</foreign> scinð eahta tida &
<foreign>IIII</foreign> pricena.
 12. On <foreign>XII</foreign> nihta eald mona & on <foreign>XVIII</foreign> scinð nigon tida
& <foreign>III</foreign> pricena.
 13. On <foreign>XIII</foreign> nihta eald mona & on <foreign>XVII</foreign> scinð <foreign>X</foreign> tida
& <foreign>II</foreign> prica.
 14. On <foreign>XIIII</foreign> nihta eald mona & on <foreign>XVI</foreign> sunð <foreign>XI</foreign> tida
& <foreign>I</foreign> prica.
 15. On <foreign>XV</foreign> nihta eald mona scinð <foreign>XII</foreign> tida.

END_TEXT
START_TEXT

Comp 10.2 (Henel)
B20.10.2.
On the Four Ember-Fasts, Cambridge, Corpus Christi College, MS. 422: Henel 1934, 61.



 1. Git ic þe wille secgan embe ða twelf ymbrendagas þe ure
drihten sylf gesette ure lichaman to hæle and ure sawle to ecere myrhðe.
 4. Ða man sceal fæstan swa swa man deð lenctenfæsten.
 6. Þæt ys ðonne ærest ær cristes mæssan, on
þære fullan wucan, we scylon fæstan ðas þri dagas: wodnesdæg and
friedæg and sæterdæg.
 9. Þonne syððan syn ða oþre þry ymbrendagas on
þære forman fæstenwucan on lencten.
 13. Ðonne synd þa ðriddan þri ymbrendagas on þære
wucan/ æfter pentecosten.
 15. Þonne þa feorðan þri ymbrendagas beoð on
hærefest on ðære fullan wucan ær <foreign>octaua kalendas octobris</foreign>.
 19. And uton gyman þæt we habbon ða rædinga þe us mid
rihte gebyrað to ælcon sæterdæge þe on þam ymbrene byð.

END_TEXT
START_TEXT

Comp 10.3 (Henel)
B20.10.3.
On the Four Ember-Fasts, Oxford, Bodleian Library, MS. Laud Misc. 482: Henel 1934, 61.



 1. Þis synd þa rihtymbrendagas, þe man mid rihte healdan
sceal; þæt is on <foreign>kalendis Martii</foreign>, on þære forman wucan, and on
<foreign>kalendis Iunii</foreign>, on þære æfteran wican, and on <foreign>kalendis September</foreign>,
on þa þriddan wican, and on <foreign>kalendis December</foreign>, on þa nehstan wican
ær christes mæssan.

END_TEXT
START_TEXT

Comp 11.1.1 (Henel)<extent></extent>
B20.11.1.1.
On the Three Fridays for Fasting, Cambridge, Corpus Christi College, MS. 422: Henel, 1934, 64.



 1. Ðis synd þa þry frigedagas þe man sceal fæstan on
twelf monðum, ðonne ne cymð næfre his saul on helle.
 4. Þæt is se æresta frigedæg on <foreign>kalendis Maius</foreign> and se
oþer æfter Pentecosten, and se þridda on <foreign>kalenda iulius</foreign>, þæt is
se fyrmesta friedæg.

END_TEXT
START_TEXT

Comp 11.1.2 (Henel)<extent></extent>
B20.11.1.2.
On the Three Fridays for Fasting, London, British Library, MS. Cotton Tiberius A.III: Henel 1934, 64.



 1. Þis syndon þa ðreo frigedagas þe man sceall fæsten on
twelf monþum, se æresta on hlydan, and se nyhsta ær pentecosten, and se
æftresta þe byð on <foreign>iulius</foreign>.
 6. Se mann þe þis gefæst, ne þearf he na ondrædon him
helle wita butan he beo hlafordswica.

END_TEXT
START_TEXT

Comp 11.2 (Cockayne)
B20.11.2.
On the Three Fridays for Fasting, London, British Library, MS. Cotton Caligula A.XV: Cockayne 1864-6, III, 228.



 1. Se æresta frigedæg þe man sceal fæsten is on hlydan
and se oþer is ær pentecosten and se æresta þe bið on <foreign>iulius</foreign>.
 3. Se man þe þis gefæst ne þearf he him na ondrædan
helle witan butan he beo hlaford swica.

END_TEXT
START_TEXT

Comp 11.3 (Roeder)
B20.11.3.
On the Three Fridays for Fasting, London, British Library, MS. Royal 2 B.V: Roeder 1904, xii.



 1. Þis syndan þa <foreign>III</foreign> frigedagas þe man sceal fæstan on
twelf monþum, se æresta on hlydan, & se nihsta ær pentecosten,
& se æresta þe byð on <foreign>iulius</foreign>.
 3. Se man þe þis gefæst ne þerf he na.

END_TEXT
START_TEXT

Comp 12.1.1 (Henel)<extent></extent>
B20.12.1.1.
On the Length of Shadow, Cambridge, Corpus Christi College, MS. 422: Henel 1934, 59-60.



 1. To underne and to none <foreign>XVII</foreign>.
 2. To underne and to none fiftyne fotgemetu and to middæges
<foreign>IX</foreign>.
 3. To underne and to none <foreign>XIII</foreign> fotgemetu and to middeges <foreign>VII</foreign>.
 4. To underne and to none <foreign>XI</foreign> fotgemetu and to middæges fif
fota gemetu.
 5. To underne and to none <foreign>IX</foreign> fotgemetu and to middæge <foreign>III</foreign>.
 6. To underne and to none <foreign>VII</foreign> fotgemetu and to middæge <foreign>I</foreign>
fotes gemetes, oððe oðer healfes fotes.
 7. To underne and to none <foreign>VII</foreign> fotgemetu and to middæge <foreign>I</foreign>
oððe oðer healf.
 8. To underne and to none <foreign>IX</foreign> fotgemetu and to middæge <foreign>VI</foreign>
fota gemetu.
 9. To underne <foreign>XI</foreign> fotgemetu and to middæges six fota gemett.
 9. Seo underntid and seo nontid habbað æfre gelice gemetu.
 10. To underne and to none <foreign>XIII</foreign> fotgemetu and to middæge <foreign>VII</foreign>
fota.
 11. To underne and to none <foreign>XV</foreign> fotgemetu and to middæge <foreign>IX</foreign>
fota gemett.
 12. To underne and to none <foreign>XVII</foreign> fotgemetu and to middæge <foreign>XI</foreign>
fotgemetu.

END_TEXT
START_TEXT

Comp 12.1.2 (Henel)<extent></extent>
B20.12.1.2.
On the Length of Shadow, London, British Library, MS. Harley 3271: Henel 1934, 59.



 1. Her is awriten wegferendra monna dægmæl.
 2. On <foreign>ianuario</foreign> and <foreign>Decembro</foreign> seo sceadu bið <foreign>XVII</foreign> fota lang.
 3. On <foreign>Februarii</foreign> and on <foreign>Nouember XV</foreign> fet.
 4. On <foreign>martio</foreign> and <foreign>October XIII</foreign> fet.
 5. On <foreign>aprilis</foreign> and on <foreign>september XI</foreign> fet.
 6. On <foreign>maio</foreign> and on <foreign>augusto VIII</foreign> fet.
 7. On <foreign>iunio</foreign> and on <foreign>iulio VII</foreign> fet.

END_TEXT
START_TEXT

Comp 12.2 (Cockayne)
B20.12.2.
On the Length of Shadow, London, British Library, MS. Cotton Tiberius A.III: Cockayne 1864-6, III, 218-22.



 1. <foreign>Horalogium, Horarum breue inchoat en hic.</foreign> On <foreign>VIII kalend
Ianuarii</foreign> þæt byð on cristes mæsse dæg byð seo sceadu to underne
& to none seofon & twentigoþan healfes fotes & to middæge
feower & twentig.
 2. On <foreign>VIII idus Ianuarii</foreign> þæt ys on þone twelftan dæg
byð seo sceadu to underne & to none <foreign>XXV</foreign> fota & to middæge
<foreign>XXII</foreign>.
 3. On <foreign>XII kalend Februarii</foreign> bið seo sceadu to underne & to
none an & twentig fota & to middæge ehtatyne & lytle mare.
 4. On <foreign>II non Februarii</foreign> byð seo sceadu to underne & to none
ehta teoþan healfes fotes & to middæge fiftyne.
 5. On <foreign>XII kalend Martii</foreign> bið seo sceadu to underne & to none
fiftyne fota & to middæge twelfe.
 6. On <foreign>II non Martii</foreign> bið seo sceadu to underne & to none
þreottyne fota & to middæge teoþan hielfes.
 7. On <foreign>XII kalend Aprelis</foreign> þæt is emnihte byð seo sceadu to
underne & to none endlufon fota & to middæge nigoþan healfes.
 8. On <foreign>non Aprelis</foreign> bið seo sceadu to underne & to none
teoðan healfes fotes lang & to middæge forneah seofun.
 9. On <foreign>XII kalend Maii</foreign> byð seo sceadu to underne & to none
ehta fota & lytel eaca & to middæge forneah syx.
 10. On <foreign>II non Maii</foreign> byþ seo sceadu to underne & to none
forneah ehta fota & to middæge fiftan healfes.
 11. On <foreign>XII kalend Iunii</foreign> bið seo sceadu to underne & to none
seofon fota & to middæge feower.
 12. On <foreign>kalend Iunii</foreign> bið seo sceadu to underne & to none
lytle lengre þonne seofon fota & to middæge feower.
 13. On <foreign>idus Iunii</foreign> bið seo sceadu to underne & to none
ehtoðan healfes fotes lang & to middæge feower.
 14. On <foreign>VIII kalend IVLI</foreign> þæt ys on Iohannes mæsse dæg
bið seo sceadu to underne & to none wel neh ehta fota & to middæg
<foreign>IIII</foreign>.
 15. On <foreign>II non IVLI</foreign> bið seo sceadu to underne & to none
eahta fota & to middæge lytle mare þonne feower.
 16. On <foreign>XII kalend Agvsti</foreign> bið seo sceadu to underne & to
none ehta fota & lytle mare & to middæge fiftan healfes.
 17. On <foreign>VIII ID Agvsti</foreign> bið seo sceadu to underne & to none
nigoþan healfes fotes lang & to middæge lytle mare þonne <foreign>V</foreign>.
 18. On <foreign>duodecima kalend Septembris</foreign> bið seo sceadu to underne
& to none nigun fota & to middæge syx.
 19. On <foreign>non Septembris</foreign> bið seo sceadu to underne & to none
endleftan healfes fotes lang & to middæge seofon.
 20. On <foreign>XII kalend Octobris</foreign> þæt ys emnihte bið seo sceadu
to underne & to none twelf fota lang & to middæge nigun.
 21. On <foreign>II non Octobris</foreign> bið seo sceadu to underne & to none
feowertyne fota & to middæge endlufon.
 22. On <foreign>XII kalend Novembris</foreign> bið seo sceadu to underne & to
none syxtyne fota lang & lytle mare & to middæge <foreign>XIII</foreign>.
 23. On <foreign>non Novembris</foreign> bið seo sceadu to underne & to none
nigontyne fota & lytle mare & to middæge seofontyne.
 24. On <foreign>XII kalend Decembris</foreign> bið seo sceadu to underne & to
none forneah feower & <foreign>XX</foreign> fota & to middæge an & twentig.
 25. On <foreign>IIII none Decembris</foreign> bið seo sceadu to underne & to
non syx & <foreign>XX</foreign> fota & to middæge þreo & twentig.
 26. On <foreign>XIX kalend Ianuarii</foreign> bið seo sceadu to underne & to
none seofon & twenti fota & to middæge fif & twentig forneah.

END_TEXT
START_TEXT

Comp 13.1.1 (Henel)<extent></extent>
B20.13.1.1.
On the Number of Weeks, etc., in the Year, Cambridge, Corpus Christi College, MS. 422: Henel 1934, 67.



 1. On twelf monðum byð þreo hund daga, and <foreign>V</foreign> and syxtig
daga, and þæra wucena synt twa and fiftig, and þæra tida eahta
þusenda and eahta hund syxtig tida.

END_TEXT
START_TEXT

Comp 13.1.2 (Henel)<extent></extent>
B20.13.1.2.
On the Number of Weeks, etc., in the Year, London, British Library, MS. Harley 3271: Henel 1934, 67.



 1. And on <foreign>XII</foreign> monðum biþ twa and fiftig wucena, þæt sind
<foreign>CCC</foreign> daga and <foreign>V</foreign> and syxtig daga, and þæra mæla is <foreign>XXX</foreign> and <foreign>VII</foreign>
hund, and þara tida eahta ðusenda and eahta hund and <foreign>VI</foreign> tig.

END_TEXT
START_TEXT

Comp 13.2 (Henel)
B20.13.2.
On the Number of Weeks, etc., in the Year, London, British Library, MS. Cotton Titus D.XXVII: Henel 1934, 65.



 1. Ðis is full ger, twelf monþas fulle and endlufan dagas and
six tida, þæt is ðonne ðreo hund daga and fif and sixtig daga and
feorðan dæl dæges, þæt syndon six tida.
 5. Þæs bið twa and fifti wucena, and eahta þusend tida and
seouan hund and sixti, hund eahtatig ðusenda hwila and six hund, ða man
hateþ minuta, and seouan þusenda and six hund, þonne bið ðæs eac
þara beorhtan hwila ðreo hund ðusenda, and fifti ðusenda, fif hund and
twentig, ðonne bið þæs fif and þrittig þusenda pricla and
feowortig.
 12. On anre æfenneahtlicre tide beoð feower punctas, ten
minuta, fiftene partes, feowortig momenta, be sumra manna tale.

END_TEXT
START_TEXT

Comp 14 (Wormald)
B20.14.
On the Number of Days in the Month: Wormald 1934, no. 14.



 1. Ðes monoð hæfð an and <foreign>xxx</foreign> daga.
 2. Hæfð <foreign>xxviii</foreign> daga and se mona <foreign>xxix</foreign> nihta eald.
 3. Ðæs monoð hæfð an and ðritig daga and se mona
<foreign>xxx</foreign> nihta eald.
 4. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 5. Ðes monoð hæfð <foreign>xxxi</foreign> daga; se mona xxx nihta eald.
 6. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 7. Ðes monoð hæfð <foreign>xxxi</foreign> daga and se mona <foreign>xxx</foreign> nihta
eald.
 8. Weodmonoð hæfð <foreign>xxxi</foreign> daga se mona <foreign>xxix</foreign> nihta eald.
 9. Ðes monoð hæfð <foreign>xxx</foreign> daga and se mona <foreign>xxx</foreign> nihta
eald.
 10. Ðes monoð hæfð <foreign>xxxi</foreign> daga and se mona <foreign>xxix</foreign> nihta
eald.
 11. Ðes monoð hæfð <foreign>xxxi</foreign> daga and se mona xxx nihta
eald.
 12. Ðes monoð hæfð <foreign>xxxi</foreign> daga and se mona xxx nihta
eald.

END_TEXT
START_TEXT

Comp 15 (Henel)
B20.15.
On the Number and Names of the Seasons: Henel 1934, 67.



 1. On ðære sunnan geare sindon feower tida, þa syndon on
leden gecwedene, <foreign>Uer, Aetas, Autumnus, Hiemps</foreign>, and on englisc, Lenctern and
Sumor, Hærfest and Winter.
 4. On twelf monðan bið twa and fiftig wucena, and <foreign>CCC</foreign> daga
and fif and syxtig daga, and <foreign>VIII</foreign> ðusend tida.

END_TEXT
START_TEXT

Comp 18.2 (Henel)
B20.18.2.
De diebus festis: Henel 1934, 71-3.



 1. <foreign>De diebus fesstis</foreign> ærest from middan wintra bið to Sancta
marian mæssan <foreign>V</foreign> wucan and <foreign>IIII</foreign> niht.
 3. And ðæs on <foreign>V</foreign> nihtum gæð lengten on tun.
 4. And þæs ymbe twa wucan and ymbe <foreign>III</foreign> niht bið Sancte
mathias mæsse.
 6. And ðæs ymbe twa wucan and twa niht bið Sancte gregorius
mæsse.
 8. And þæs ymbe ane wucan and ymbe ane niht bið Sancte
cuthberhtes mæsse.
 10. And on morgen Sancte benedictus, and emnihte, and ðæs on
feower nihtum bið Sancta marian mæsse.
 12. And ðæs ymbe feower wucan and ymbe þreo niht bið se
ænlipiga gangdæg.
 14. And ðæs ymbe <foreign>VI</foreign> niht bið Sancte philippus mæsse and
Iacobus.
 16. And ðæs ymbe twa niht bið inuentio Sancte crucis.
 17. And ðæs ymbe <foreign>VI</foreign> niht gæð sumer on tun.
 18. And ðæs ymbe twa wucan and ymbe <foreign>III</foreign> niht bið Sancte
augustinus mæsse.
 20. And ðæs ymbe <foreign>IIII</foreign> wucan and ymbe ane niht bið middes
sumeres mæssedæg, and þær is fæsten to.
 22. And ðæs ymbe <foreign>V</foreign> niht bið Sancte petres mæssedæg,
and on morgen Sancte paules, and þær is fæsten to.
 24. And ðæs ymbe <foreign>III</foreign> wucan and ymbe <foreign>IIII</foreign> niht bið Sancte
iacobus mæsse, iohannes broðor, and þær is fæsten to.
 26. And ðæs ymbe ane wucan bið hlafmæssandæg.
 27. And ðæs ymbe <foreign>VI</foreign> niht gæð hærfest on tun.
 28. And ðæs ymbe <foreign>III</foreign> niht bið Sancte laurentius mæsse,
and þær is fæsten to.
 30. And ðæs ymbe <foreign>V</foreign> niht bið Sancte marian mæsse, and
þær is fæsten to.
 32. And ðæs ymbe <foreign>X</foreign> niht bið Sancte bartholomeus mæsse,
and þar is fæsten to.
 34. And ðæs ymbe <foreign>IIII</foreign> niht bið Sancte iohannes mæsse
baptistae.
 35. And ðæs ymbe <foreign>X</foreign> niht bið Sancta marian mæsse, and
ðæs ymbe <foreign>XIII</foreign> niht bið Sancte matheus mæssedæg, and þar is
fæsten to.
 38. And ðæs ymbe <foreign>III</foreign> niht bið emniht.
 39. And ðæs ymbe <foreign>V</foreign> niht bið Sancte michaheles
mæssedæg.
 40. And ðæs ymbe <foreign>IIII</foreign> wucan and ymbe ane niht bið Sancte
simones mæsse and Taddeus, and þar is fæsten to.
 42. And ðæs ymbe <foreign>IIII</foreign> nihtum bið ealra halgena
mæssedæg, and þær is fæsten to.
 44. And ðæs ymbe <foreign>VI</foreign> niht gæð winter on tun.
 45. And ðæs ymbe <foreign>IIII</foreign> niht bið Martinus mæsse.
 46. And ðæs ymbe <foreign>XII</foreign> niht bið Sancte clementes mæsse,
and ðæs ymbe <foreign>VII</foreign> niht bið Sancte andreas mæsse, and þar is
fæsten to, and ðæs ymbe <foreign>III</foreign> wucan bið Sanctae thomas mæsse, and
þar is fæsten to.
 51. And ðæs ymbe <foreign>IIII</foreign> niht bið middes wintres
mæssedæg.

END_TEXT
START_TEXT

ByrM 1 (Crawford)
B20.20.1.
Byrhtferth's Manual: Crawford 1929, 2-238.



 2.6. <foreign>Latini habent duodecim menses; similiter Greci et Hebrei,
Egyptii et Angli in problematibus, id est</foreign> on foresetnyssum.
 2.9. Her onginð gerimcræft æfter Ledenwarum, & æfter
Grecum, & Iudeiscum, & Egiptiscum, & Engliscum þeodum, & ma
oðra.
 2.17. Ðæt ger þe is genemned þære sunnan ger byð
gesett on þrim hund dagum & fif & syxtigum dagum & syx tidum,
þæs ðe asmeade seo mænigtywnes geþungenra wera.
 2.20. Of þisum dagum beoð gesette twelf monðas; on þam
beoð twa & fifti wucena æfter þære sunnan ryne: þæra monða
naman synd her amearcode.
 4.17. Ðis Englisc ætywð hwæt seo foresette ræding
mænð.
 4.18. Gif hwam gelustfullað to witanne hwæt sy <foreign>quadrans</foreign>,
þæt ys fyðerlinc, þonne undergite he mid soðre race þæt
<foreign>quadrans</foreign> byð se feorða dæl þæs dæges, oððe oðra þinga
þe man mæg rihtlice todælan on feower.
 4.22. An circul ys þe uðwitan hatað <foreign>zodiacus</foreign>, oððe
<foreign>horoscopus</foreign>, oððe <foreign>Mazaroth</foreign>, oððe <foreign>sideralis</foreign>.
 4.23. Þurh þæne yrnð seo sunne & se mona & þas
steorran, <foreign>Saturnus, (425) & Iouis, Martis & Veneris &
Mercurius</foreign>.
 4.25. Þes circul ys todæled on twelf, & seo sunne geyrnð
þas twelf fætu binnan <foreign>xii</foreign> monðum, & wunað on ælcum þæra
tacna þrittig daga & tyn tida & healfe tid.
 4.28. Eac synd twelf tacna on þam foresprecenan circule, þe seo
sunne þurhscrið, & heo wunað on ælcum tacne swa we nu gerehton,
þæt ys <foreign>xxx</foreign> daga & tin tida & healfe tid.
 6.1. Nim twelf siðon þrittig; do togædere; þonne hæfst
ðu þreo hund daga & syxtig.
 6.2. Nym þa tin tida þe þær gyt synt, & cweð: <foreign>xii</foreign>
siðum tin: þonne beoð þær an hund tida & twentig tida.
 6.4. Nim þas an hund tida & þas twentig, & wyrc fif
dagas.
 6.6. Ðas þing we willað openlicor gecyðan þonne þæt
Lyden do.
 6.7. On anum dæge & þære nihte beoð feower &
twentig tida; & on twam dagum beoð eahta & feowertig tida; & on
þrim dagum beoð twa & hundseofontig.
 6.10. On feower dagum syx & hundnigontig; on fif dagum beoð
an hund tida & twentig tida.
 6.11. Nim þas fif dagas & do to þam þrim hund dagum &
to þam syxtigum dagum, þonne hæfst þu þæra <foreign>xii</foreign> monða dagas
mid fullum gesceade.
 6.14. Seo ræding cwyð þæt þær ys gyt on ælcum
tacne healf tid.
 6.15. Nim þa & do þa syx healfe tida to þam syx healfum
tidum; þonne beoð þær cyrtenlice gesamnode syx tida.
 6.17. Of þissum syx tidum wihst se <foreign>quadrans</foreign> swyðe
wæwerðlice & forðstæpð wel orglice binnan feower wintrum,
swylce hwylc cyng of his giftbure stæppe geglenged.
 6.20. Gyt ic myngige þæne þe þis wilnað mid gerade
aspyrian, þæt he forlæte þas syx tida þy forman geare æfter
<foreign>bissextum</foreign> & þæs oðres & eac þæs þriddan, & ic hine
lære, hlyste gif he wylle, þæt he hi þy feorðan geare ealle þas
syx tida gesamnige, þæt þær beon feower siðun syx tida, þa þe
gelærede uðwitan <foreign>quadrantes</foreign> gecigdon on Leden.
 6.27. <foreign>Quadrans</foreign> on Lyden on Grecisc ys gecweden <foreign>tetrarcha</foreign>.
 8.4. Nu her ys gemearcod se circul þe ys <foreign>zodiacus</foreign> gehaten,
& þæra <foreign>xii</foreign> monða naman, nu wille we furðor geican þurh Godes
mihta.
 8.16. Ða Godes ælmihtiges mycelnys ealle þing wundorlice
gesceapen hæfde, ealle þing he gesette on gemete & on getele & on
gewihte.
 8.18. He geworhte twa mycle leohtfatu, swa Genesis geseð,
þæt ys seo forme boc on <foreign>biblitheca</foreign>.
 8.20. He gesceop sunnan & monan, & tungla, & steorran,
& he gesette twegen sunnstedas, þæne ænne on <foreign>xii kalendas
Ianuarii</foreign>, & þone oðerne on <foreign>xii kalendas Iulii</foreign>, & he gewurðode
oððe geendebyrde þa twelf monðas on twam emnihtum, þa synd gesette on
<foreign>xii (101) kalendas Aprilis</foreign> & on <foreign>xii kalendas Octobris</foreign>.
 8.25. He eac mid his agenre mihte geglengde þæt ger mid
feowrum gesceaftum swa þis gefeig ætywð eallum þe hyt sceawiað.
 10.27. Butan þissum þingum þe we sprecende synt, synt
geswutelunga & gehwylcnyssa, & twelf winda naman, & synt þa
feower timan amearcod: lengten, sumor, hærfest & winter, & eac þa
gelicnyssa þæt ys cildhad & cnihtiugoð & geðungen yld &
swyðe eald yld.
 12.3. Lengtentima & cildiugoð geþwærlæcað; &
cnihtiugoð & sumor beoð gelice; & hærfest & geþungen yld
geferlæcað; & winter & yld ateoriað.
 12.6. Lengtentima ys wæt & wearm; þæt lyft ys wæt
& wearm; cildyld byð wæt & wearm, & hyra blod byð wæt
& wearm.
 12.8. <foreign>æstas</foreign> ys sumor; he byð wearm & drigge.
 12.9. Fyr byð wearm & drigge; cnihtiugoð byð wearm &
drigge.
 12.10. <foreign>Colera rubea</foreign>, þæt synt reade incoða, beoð on
sumera; hig beoð wearme & drigge.
 12.12. <foreign>Autumnus</foreign>, þæt byð hærfest; his gecynd ys
þæt he beo ceald & drigge.
 12.13. Eorðe ys ceald & drigge: geþungen yld byð drigge
& ceald.
 12.14. On hærfeste beoð <foreign>colera nigra</foreign>, þæt synt swearte
incoðan; þa beoð drige & cealde.
 12.16. <foreign>Hiemps</foreign> ys winter; he byð ceald & wæt; wæter ys
ceald & wæt; swa byð se ealda man ceald & snoflig.
 12.18. <foreign>Flegmata</foreign>, þæt byð hraca oððe geposu, deriað
þam ealdan & þam unhalan.
 14.5. We æthrynon mid urum arun þa yðan þæs deopan
wælis: we gesawon eac þa muntas ymbe þære sealtan sæstrande, &
we mid aðenedum hrægle & gesundfullum windum þær gewicedon on
þam gemærum þære fægerestan þeode.
 14.9. Þa yðan getacniað þisne deopan cræft, & þa
muntas getacniað eac þa mycelnyssa þises cræftes.
 14.11. Hyt cwyð forðon, þær we gesawon þære lilian
blosman, þæt ys þæs gerimes fægernyssa, þær we onfengon
þæra/ rosena swæc, þæt ys þæt we ongeton þæs gerimes
deopnyssa.
 14.14. On þære stowe se æðela feld us gearcode swete
hunig & wynsumes swæcces.
 14.16. On þære ylcan stowe we onfengon <foreign>myrran</foreign>, þæt ys
mære wyrtgemang mid þam man smyrað ricra manna lic, þæt hig rotian
ne magon, & <foreign>gutta</foreign>, þæt ys hunigswete dropa, gif se adliga hyre
geþigð, he sona arist, & <foreign>thus</foreign>, þæt ys stor.
 14.20. Þas þing we gemetton on Ramesige þurh Godes
miltsigendan gife.
 14.21. For þan ic ne swigie for ðæra bocra getingnyssum, ne
for þæra gelæredra manna þingum, þe þas þing ne behofiað
betweox heom to wealkynne; ac we æthrynon þa deopan sæ & þa
muntas þisses weorces.
 16.3. Nu wylle we þurh Godes willan þis agunnene weorc mid
rumlicum wæstme began.
 20.6. Us þingð to langsum þæt we ealne þisne cwide on
Englisc clericum geswutelion; ac we heom secgað soð to soðe þæt syx
cynna ger synt on gerime.
 20.12. Þæt forme ys <foreign>solaris</foreign> geciged, & þæt oðer
þæs monan, & þæt þridde <foreign>communis</foreign>, þæt ys gemæne ger.
 20.16. Þonne beoð þi geare þreo hund daga & feower
& fiftig daga fram Eastertide þæt he eft cume; & þonne hyt byð
<foreign>embolismus</foreign> oððe <foreign>embolismaris</foreign>, þæt ys eal an, þonne beoð þi
geare þreo hund daga & feower & hundeahtatig.
 20.26. Gif hyt beo <foreign>bissextus</foreign> do þærto anne dæg.
 20.28. Ic secge þe, la cleric, on þin eare þæt ælce
geare hyt byð <foreign>solaris annus & lunaris & decennouenalis</foreign>; forðon
ælce geare þu scealt habban sum uers of þam circule, þe ys <foreign>nonas
Aprelis</foreign>: se hatte <foreign>decennouenalis</foreign>, & se ðe hatte <foreign>nulle</foreign>, se ys
<foreign>lunaris</foreign>, & he yrnð nigontyne gear eall swa se oðer.
 22.1. Romanisce men habbað heora circul, & se fehð on
<foreign>Ianuario</foreign> & þær eft geendað.
 22.2. Se circul ongynð on þam feorðan geare <foreign>decennouenali</foreign>
& geendað on þam þriddan.
 22.8. HEBREISC.
 22.9. <foreign>Ianuarius, Augustus, et (2210) December iiii non habent
nona x kl post idus, et dies xxx unum</foreign>.
 22.14. Ðas þry monðas <foreign>Ianuarius (2215) & Augustus &
December</foreign> æfter þam forman dæge hig habbað <foreign>iiii</foreign> nonas, &
æfter <foreign>idus nonadecima kalendas & xxxi</foreign> daga.
 22.21. AEGIPTISC.
 22.29. Þas feower habbað <foreign>vi</foreign> nonas & <foreign>xvii kalendas</foreign>
æfter <foreign>idus</foreign>, & an & <foreign>xxx</foreign> dagena.
 24.1. GRECISCE.
 24.4. Ðas feower habbað <foreign>iiii</foreign> nonas æfter <foreign>kalendas &
xviii kalendas</foreign> æfter <foreign>idus</foreign> & þrittig daga.
 24.10. Ðes hæfð <foreign>iiii</foreign> Nonas, & <foreign>xvi kalendas</foreign> æfter
<foreign>idus</foreign>, & eahta & twentig daga, gif hyt ne byð <foreign>bissextus</foreign>.
 24.14. Gyf hyt byð, þonne hæfð he nigon & twentig
daga.
 25.16. On englisc her synt þæra <foreign>xii</foreign> monða naman.
 25.17. <foreign>Ianuarius</foreign>, Giuli; <foreign>Februarius</foreign>, Solmonð; <foreign>Martius</foreign>,
Hreðmonð; <foreign>Aprilis</foreign>, Eastermonð; <foreign>Maius; Iunius</foreign>, Lyða; <foreign>Iulius</foreign>,
Lyða; <foreign>Augustos</foreign>, Weodmonð; <foreign>September</foreign>, Haligmonð; <foreign>October</foreign>,
Winterfilð; <foreign>November</foreign>, Haligmonð; <foreign>December</foreign>, Giuli.
 26.1. <foreign>Omnes uero menses viii idus habent post nona</foreign>; Ealle þa
monðas habbað <foreign>vii idus</foreign> æfter nonas.
 26.5. Nu ys þes <foreign>prologus</foreign> gehrepod, þæt ys forespræc: he
ys <foreign>prohemium</foreign> oððe <foreign>prephatio</foreign> oððe <foreign>prelocutio</foreign> geciged: þæt ys
to witanne þæt þa monðas þe habbað <foreign>iiii</foreign> nonas æfter
<foreign>kalenda</foreign>, þæt hig habbað to <foreign>idus xiii</foreign> dagas, & to <foreign>ii kalendas</foreign>
eahtatyne.
 26.10. Gif hig beoð gesamnode, þonne beoð þær <foreign>xxxi</foreign>.
 26.12. And þa monðas þe habbað <foreign>vi</foreign> nonas æfter
<foreign>kalendas</foreign> hig habbað <foreign>xv</foreign> dagas to <foreign>idus</foreign>, & to <foreign>pridie kalendas xxxi</foreign>.
 26.15. <foreign>Ianvarius, Augustus, & December kalendas</foreign>, þæt ys
se forma dæg, & <foreign>vi idus & xviii & xi & iiii kalendas</foreign>
beoð anes dæges.
 26.17. <foreign>Martius, Mai, Iulius, & October kalendas, & viii
idus, & xi & & iiii kalendas</foreign> beoð anes dæges.
 26.19. <foreign>Aprilis, Iunius, September, & November kalendas (2620)
& vi idus & xvii kalendas & x kalendas & iii kalendas</foreign> beoð
anes dæges.
 26.21. <foreign>Februarius kalendas vi idus, & xv kalendas & viii</foreign>
beoð anes dæges.
 30.12. Ðas þing we swa hwonlice her hrepiað on foreweardum
worce, forðan we hig þenceað oftor to hrepian & to gemunanne.
 30.14. Nu we ealles heron habbað gefangen, hyt gerist cyrtenlice
þæt we ne wandion naðor ne þurh þæs lyðran sæd, þe
ægðer sæwð gelomlice ge lasor ge coccul on manna æceron, &
syððan hyt grymlice geegð mid sace & wrace betwyx þissum leohtlican
life.
 30.19. Vton awendan nu ure gesetnysse to þam rihtingum, þe
rimcræftige preostas cweðað <foreign>lunares</foreign>.
 30.26. Todæl þæs geares dagas, þæt synd þreo hund
daga & fif & syxtig daga, þurh þrittig.
 30.27. Þrittig siðon twelf oððe twelf siðon þrittig
beoð þreohund & syxtig.
 30.28. Nim þa fife, la arwurða leorningcniht, & cweð:
<foreign>September quinque</foreign>.
 32.14. Ðeos ræding cwyð, Nim, la arwurða preost, simle
þæs monðes dagas, & do þærto his rihtinga.
 32.15. & gif se monð sceal habban <foreign>xxx</foreign> nihta ealdne monan,
locahwæt þær ofer sy, gif þam æftran monðe.
 32.17. Gif se monð ne þearf habban buton nigon & twentig
nihta ealdne monan, locahwæt þær ofer beo gif þam monðe to
rihtingum.
 32.20. Nu we wyllað eow don bysne of twam monðum.
 32.21. September hæfð <foreign>xxx</foreign> daga & fif <foreign>regulares</foreign>;
þæt synt <foreign>xxxv</foreign>: forlæt þa þrittig, forðon swa eald sceal beon
his mona, & nim þa fife & gif <foreign>Octobri</foreign>.
 32.23. October hæfð an & þrittig daga & fif
<foreign>regulares</foreign>; þæt beoð syx & þrittig: forlæt nigon &
twentig, forðon swa eald sceal beon his mona, & nim þa seofon & gif
<foreign>Nouembri</foreign>.
 32.26. Do eallswa ymbe þa oðre monðas.
 32.28. Nu we ealles ymbe þas þing geornlice smeageað, hyt ys
us geþuht wynsumlic þæt hyt freondum fremige.
 32.30. Wel geradlic hyt eac þingð us þæt we herto
gecnytton þa epactas, þe wise preostas oft ymbe geradlice wurdliað.
 36.1. Nu hyt gerist þæt we þas þing mid rihtlicre race
areccun, & þisra epacta gerynu apinsiun, & hwanon hig up arison
geornlice asmeagon.
 36.3. Gelome we habbað gesæd þæt þære sunnan ger
stent on þrim hund dagum & fif & syxtigum dagum & syx tidum,
& þæs monan dagas synt on þrim hund dagum & <foreign>iiii</foreign> &
fiftigum dagum.
 36.7. Nu wolde ic þæt þa æðelan clericas asceocon fram
heora andgites orðance ælce sleacnysse, þæt hig þe borlicor mihton
beforan arwurðum bisceopum gecyðan þæra epactana gescead.
 36.10. Nu gecyðe ic heom þæt þære sunnan gear hæfð
endlufon dagas ma þonne þæs monan.
 36.12. Þy geare þe byð <foreign>luna prima</foreign> on <foreign>kl Ianuarii</foreign>, þonne
byð he geendod syx siðon þrittig & syx siðon nigon & twentig on
<foreign>xiii kl Ianuarii</foreign>, & þære sunnan dagas beoð þonne gyt endlufon to
lafe, fram <foreign>xii kl Ianuarii</foreign> of <foreign>pridie kl</foreign>.
 36.16. Þas <foreign>xi</foreign> sete on foreweardum þam circule on þam
oðrum geare, & do ælce geare endlufon to þam epactum þe þig
geare beoð, þonne gecyðað hig buta, hwylce þy oðre geare beon
sceolon.
 36.19. Endlufon do to endlufon; þonne beoð þær twa &
<foreign>xx</foreign>.
 36.20. To twam & twentigum do endlufon; þonne beoð þær
þreo & <foreign>xxx</foreign>.
 36.21. Forlæt þa þrittig & heald þa þry.
 36.22. To þam þrym do endlufon, þonne beoð þær
<foreign>xiiii</foreign>.
 36.23. To feowertynum do endlufon; þonne beoð þær fif
& twentig.
 36.24. To fif & twentigum do endlufon; þonne beoð þær
syx & <foreign>xxx</foreign>.
 36.25. Forlæt þa þrittig & nim þa syx.
 36.26. On þam nigonteoðan geare, þæt ys þæt ytemyste
on þam circule þe ys genemned <foreign>decennouenalis</foreign>, ne do þu na endlufon
þærto, swa þu ær dydest, ac geyc twelf þærto.
 38.3. Gyf þu dest twelf þærto, þæt ys to þam
eahtatynum epactum, þonne beoð þær <foreign>xxxmus</foreign>, swa fela epacte þy
forman geare on þam circule, & þeah man cweð þæt nane ne beoð,
forþon hig na wiht forstandað þæs geres.
 38.7. Swa we eow þas word wyllað don to bysne: September
hæfð fif <foreign>regulares</foreign>; do þærto þrittig epactas; þonne beoð
þær fif & þrittig.
 38.9. Forlæt þa þrittig & nym þa fife.
 38.10. Eall swa we cweðað be Octobre.
 38.10. Nouember hæfð seofon; do þrittig þærto; þonne
beoð þær seofon & þrittig.
 38.12. Do þa þrittig aweg & nim þa seofon.
 38.12. Do eall swa be eallum þam oðrum.
 38.14. Hwylc neod ys hyt þæt man swa oft do <foreign>xxx</foreign> to &
eft wiðteo, þonne þæs geares ne beoð nane epactas?
 38.16. Her we hig wyllað amearkian, þa epactas & eac þa
<foreign>regulares lunares</foreign>, þæt hig openlicre & orpedlice standun beforan
þæs preostes gesyhðe, þæt he mæge butan geswynce heora geryna
ascrutnian.
 42.12. Beda cwæð, se arwurða rimcræftiga betwyx þam
oðrum þingum þe he beorhtlice gedihte, þas þing he to geihte &
mid leoðlicum metre be þam monðum þus giddode.
 42.16. Ðæt ger byð awend mid twi six hwyrfolunga; & hyt
hæfð twa & fiftig wucan & þreo hund daga & fif & syxtig
daga.
 42.18. & hit blissað forþan hyt ys underwyrðed mid þrim
swerum, þa synd þus geciged: <foreign>idus et none et (4220) kalende</foreign>.
 42.20. Soðlice ealle þa monðas habbað <foreign>iiii non</foreign>, butan
<foreign>Martio & Maio & Iulio & Octobre</foreign>.
 42.21. Þas beoð gemetgode mid <foreign>vi non</foreign> & hig habbað <foreign>xvii
kl</foreign> & ealle þas monðas habbað <foreign>viii id Ianuarius & Agustus &
December</foreign>, þa habbað <foreign>xix</foreign> æfter <foreign>id & Iunius & Aprelis (4225)
& September & Nouember</foreign> habbað <foreign>xviii kl</foreign> æfter <foreign>id</foreign>.
 42.26. <foreign>Februarius</foreign> hrædlice he ana gecyrð fram eallum þam
oðrum; he hæfð <foreign>xvi</foreign> æfter <foreign>id</foreign>.
 42.27. Þus geyrnð þæt ger mid twelf monðum þurh <foreign>nonas
& id & kl</foreign>.
 42.29. <foreign>DE REGVLARIBVS FERIARVM DECAMVS</foreign>.
 42.30. Heræfter uton þa <foreign>regulares feriarum</foreign> mid leoðe
geglengan.
 44.1. Beda þus giddode, gumena se getyddusta: he cwæð
þæt Ianuarius & October wæron mid twam bendum gerihte, þæt ys
þæt hig habbað twa rihtinga, & Februarius & Martius &
Nouember gladiað on fifum, & Aprelis soðlice & Iulius habbað ane
rihtinge, & Maius hæfð þry & Agustus mid feowrum glitnað
gerisenlice swyðe.
 44.7. Iunius ana swutollice hæfð syx rihtinga, & September
& December mid heora seofon geferum gladiað swa wenlice swyðe.
 44.10. Hyt gerist borlice wel þæt we æfter þæs
foresprecenan weres dihte þa <foreign>regulares lunares</foreign> mid leoðe gegretun.
 44.24. Se foresprecan lareow cwyð þæt September &
October habbað gelice rihtinga, & Nouember & December mid seofon
rihtingum glædlice gengað.
 44.32. Æfter þisre gewritenan forespræce, on endebyrdnysse
þæs gerimes synt gemearcode þa <foreign>concurrentes</foreign>, þa synt samodrynelas
genemned.
 46.1. Þara circul habbað feower siðon seofon gear, þæt
beoð eahta & twentig geara; forðan he ne mæg beon geendod ærðam
þe <foreign>bissextus</foreign>, þe on gewunan hæfð þæt þæt he binnan þam
feorðan geare ealle þære wucan dagas þrydlice æthrine: Sunnandæg
we cweðað ærest, Frigedæg, Wodnesdæg, Sæternesdæg,
þunresdæg, Monandæg, Tiwesdæg.
 46.8. Witodlice on þisre endebyrdnysse geondscrið se circul his
ryne: gyme þu, cleric, gif þu wille.
 46.10. Ðeah ðe ealle dagas ælce geare habbon heora
<foreign>concurrentes</foreign>, synderlice se dæg þe byð on <foreign>ix kl Aprl</foreign> getacnað hu
fela beoð on geare.
 46.12. On hwylcum dæge man ræt <foreign>ix kl Apr</foreign>, swa fela beoð
<foreign>concurrentes</foreign>.
 46.14. Swylce ic þus cweðe: gif man ræt þæne datarum on
Sunnandæg, þænne byð an; gif on Sæterndæg þonne beoð
seofon.
 46.16. Þæt ylce we cweðað be <foreign>pridie kl Aprl & vii id
Aprl & xviii kl Mai & xi</foreign>.
 46.18. Þises circules gewuna ys, oððe ryne, þæt
locahwylce <foreign>concurrentes</foreign> beon on þam geare þe byð <foreign>bissextus</foreign>, þæt
þa wæron fif wintrum ær, & eft binnan syx wintrum hig cumað.
 46.21. & þa beoð þy forman geare æfter <foreign>bissextum</foreign>,
hig gewiton ær endlufon wintrum, & eft hig gehwyrfað binnan syx geara
fyrste.
 46.23. & þa þe beoð on þam oðrum geare æfter þam
<foreign>bissextum</foreign>, þa ylcan urnon ær syx wintrum, & binnan endlufon hig eft
gecyrrað.
 46.25. & þa þe beoð on þam þriddan geare æfter
<foreign>bissextum</foreign>, þa wæron syx wintrum ær, & æfter fif wintrum hig
gehwyrfað mid soðre fyrdunge, þæt ys mid fullum gesceade.
 46.29. <foreign>Concurrentes</foreign> on Grecisc synt gecwedene <foreign>epacte</foreign>, & on
Lyden <foreign>adiectiones</foreign>, þæt synt togeihtnyssa.
 46.30. Vs gelustfullað þissera samodrynela, <foreign>concurrentium</foreign>,
angin preostum ætywan.
 46.32. Witodlice hi ne oferstigað þæt seofonfealde
getæl.
 46.33. Þære sunnan geares dagas æfter þære sunnan ryne
synt to asmeagenne, & synt eac to asmuganne mid scrutniendre scrutnunge,
forðon naþætan þæt man sceal findan þa <foreign>concurrentes</foreign>, ac to
eacan man sceal gemetan þa rihtinga þæra daga, & eac þæs
monan.
 48.1. We todælað þa dagas þæs geares þurh seofon,
& swa glædlice we becumað to þam andgite swa myceles gerenes.
 48.3. We wilniað þæt ne beo behydd þæs cynlica weg
heononforð fram þæra eagum þe þis sceawiað.
 48.5. We cweðað openlice þa todælednyssa þæs
seofonfealdan getæles on þæt gerad, þæt we magon, Criste
miltsigendum, þe eað gesundfullice in gan to þam þingum þe we ymbe
sprecað.
 48.9. Efne seofon beoð sufon; twia seofon beoð feowertyne;
þriwa seofon beoð an & twentig; feower siðon seofon beoð eahta
& twentig; fif siðon seofon beoð fif & þrittig; syx siðon
seofon beoð twa & feowertig; seofon siðon seofon beoð nigon &
feowertig; eahta siðon seofon beoð syx & fiftig; nigon siðon seofon
beoð þreo & syxtig; tyn siðon seofon beoð hundseofontig; twentig
siðon seofon beoð an hund & feowertig; þrittig siðon seofon beoð
twa hundred & tyn; feowertig siðon seofon beoð twa hundred &
hundeahtatig; fiftig siðon seofon beoð þreo hundred & fiftig.
 48.19. Git þær synt fiftene to lafe; todælað þa eall
swa þa oðre.
 48.20. Twia seofon beoð feowertyne.
 48.21. Nu þær ys an to lafe: nim þæt an & sete on
foreweardum þam <foreign>concurrentium</foreign>, & cweð <foreign>primus cum bissexto</foreign>.
 50.22. Uton nu on Englisc ymbe þys be dæle wurdlian.
 50.23. Hwanon þa <foreign>concurrentes</foreign> uparison, we sædon feawum
wordum.
 50.24. Uton nu aginnan in to farenne to þisses wingeardes weorce
mid wynsumum fotum.
 50.25. Forðon we sittað ymb þam wege wædligende mid Timeus
sunu, uton biddan þæs æðelan Dauides sunu þæt he geopenige ure
gesyhðe, þæt we butan gedwylde þæt weorc magon began, þe we
ongunnen habbað.
 50.29. Vton nu gleawlice swyðe geseon hwanon ærest arison þa
<foreign>regulares</foreign>, þe man hæt <foreign>feriarum</foreign>.
 52.1. Þæt ger þe man hæt <foreign>solaris</foreign>, swa hyt herbufan
gecweden ys, hyt þurhsmihð <foreign>zodiacum</foreign> þone circul on þrim hund dagum
& fif & syxtigum, & on þissum þingum seo sunne wunað on þam
twelf tacnum þrittig nihta & tyn tida & healfe tid, swa we herbufan
ætywdon, & gyt us lyst fulfremedlicor & swyðor þas þing
geopenian.
 52.6. Þe ys behefe þing, la arwurða cleric, þæt þu
gemete on getæl, þæt ys swylce ic þus hyt gehradige: Nim ealle þa
dagas þe beoð on twelf monðum, þæt synt þreohund daga & fif
& syxtig daga.
 52.10. Cweð hwæðer þe selre þince swa þrittig siðon
twelf swa <foreign>xiielf</foreign> siðon <foreign>xxx</foreign>.
 52.11. Þonne beoð þær gegaderode <foreign>ccclx</foreign>.
 52.12. Nim þa fife & syle Martio.
 52.13. Ymbe þæra oðra monða rihtinge do þus: nim
þæs ærran monðes dagas & his rihtinga, & do tosamne, forðon
of þæs ærran monðes dagum & his rihtingum þu scealt findan
þæs æftran; swylce ic þis do to bisne.
 52.17. Martius hæfð an & þrittig daga & fif
<foreign>regulares</foreign>, þæt synt rihtinga.
 52.18. Þæt beoð syx & þrittig.
 52.18. Todælað þa þurh seofon, swa we herbufan
ætywdon.
 52.19. Efne seofon beoð seofon, twia seofon beoð feowertyne,
þriwa seofon beoð an & twentig, feower siðon seofon beoð eahta
& twentig, fif siðon seofon beoð fif & þrittig.
 52.23. Nu þær ys an to lafe; gif þære Aprili.
 52.24. Of Aprilis dagum & his rihtingum þu scealt findan
Maius rihtinga.
 52.25. Aprilis hæfð þrittig daga & anne <foreign>regularem</foreign>;
þæt beoð an & <foreign>xxx</foreign>.
 52.26. Todælað þa, swa we ær dydon & gyt wyllað.
 52.27. Feower siðon seofon beoð eahta & twentig: ær
þær wæron an & þrittig.
 52.29. Nim þa þreo þe þær synt to lafe, & gif Maio,
& cweð: <foreign>Maius tres</foreign>.
 52.30. Þæt we eow cyðað, gif eall þæt getæl byð
todæled þurh seofon, & þær nan þing ne byð ofer þa seofon,
þonne beoð þær seofon <foreign>regulares</foreign>.
 52.32. Gyf þær byð an ofer þa seofon, oððe twa, þreo
oððe feower, fife oððe syxe, þonne beoð þær swa fela
<foreign>concurrentes</foreign> oððe rihtinga.
 52.36. Heræfter we moton us gegearwian mid gastlicum wæpnum,
þæt we magon þam scolierum þas þing rumlice gecyðan.
 52.38. We wyllað þæt hig understandon þisne cwide, <foreign>Vasa
fictilia tanto solent esse utiliora quanto et uiliora</foreign>, þeah we wace syn
& þas þing leohtlice unwreon, hig magon fremian bet þonne þa þe
beoð on leoðwisan fægre geglenged.
 54.4. Nu we wyllað gecyðan hu man sceal mid þam
<foreign>concurrentium</foreign> & þæra monða rihtingum findan hwylce dæge þa
monðas gan on tun.
 54.15. Eala wurðfulla wer, gyf þu wylt witan æniges monðes
gescead, hwylce dæge he cume to mannum, þonne nim þu þæs
monðæs rihtinga & þa concurrentes þe þy geare yrnað, þæra
fare we herbufan ætywdon.
 54.18. Gif þær beon ma þonne seofon, do aweg þa þær
ofer beoð, & wite mid fullum gesceade, gif þær byð an ofer þa
seofon, þonne tacnað þæt þæt se monð gæð on Sunnandæg
on tune.
 54.22. Gif þær beoð ofer þa seofon twa oððe þreo,
feower oððe fife oððe syxe, wite þu to soðe þæt þy dæges
cymð se monð to mannum.
 54.25. Heræfter hyt gerist þæt we gecyðon æfter þam
forman dæge, þæt ys æfter <foreign>kl</foreign>, hwylce dæge hyt sy.
 54.26. Nim þu, la geornfulla scoliere, ealle þa dagas þe
beoð agan æfter þam <foreign>kl</foreign> & do togædere & þæs dæges
gerim, þæt ys his <foreign>feria</foreign>.
 54.29. Sunnandæg hæfð <foreign>primam feriam</foreign> & Monandæg
<foreign>secundam</foreign> & Sæterndæg <foreign>septimam</foreign>.
 54.30. Syððan þis sig gedon, forlæt þæne anwyrðan
dæg: gif þær beo læs þonne seofon, swylc dæg hyt byð; gif
þær beoð seofon, þonne byð hyt Sæterndæg, swa þeos ræding
ætywð.
 56.10. Gerysenlic þis þing byð þam lareowe, þæt he na
forhele his hlosnere þæt riht þe he on þam cræfte can.
 56.12. Nu wylle ic bysne ætywan ymbe þa þing þe we nu
handledon & fæste ymbe wæron.
 56.13. <foreign>Kl Febris</foreign>, þe nu is, eode on tun on þunresdæg,
& nu to dæg, þonne is þis write, ys se fifta dæg.
 56.15. Do þærto fife, forþon þunresdæg hæfð fif
<foreign>regulares</foreign>: þonne beoð þær tyn.
 56.16. Forlæt þisne dæg: þonne beoð þær nigon.
 56.17. Todæl þa nigon þurh seofon: æne seofon beoð
seofon.
 56.18. Twa þær synt to lafe.
 56.19. Þa tacniað þæt hyt ys Monandæg, þe ic þis
gesette.
 56.19. Þis ylce understand be þam oðrum dagum.
 56.21. Æt sumum cyrre, Prudens, an snotor wita, me getæhte
þisne cræft: <foreign>Gualis feria est hodie</foreign>?
 56.30. Healdað an, & Februarius & Aprelis mid tyn
rihtingum synd underwriðode.
 56.31. Heræfter Maius sehð mid his endebyrdnysse endlufon
geferan, & Iunius glædlice upaspryt twelf rihtinga.
 58.1. & þæron stent Iulius Casere mid þryttenum þegnum
fægere gefrætwod.
 58.2. & Agustus eac, ealles folces frofor, mid feowertynum
rihtingum kynlice rixað.
 58.5. Nu on Lyden we wyllað þas þing preostum amearkian.
 58.27. Gyf þu wille witan mid fullum gesceade hwanon þa
<foreign>concurrentes</foreign> cumon, þonne gedo þu togædere ealle þæs geares
dagas, þæra synt þreo hundred & fif & syxtig daga on soðum
getæle.
 58.30. Todæl þas, eallswa we herbufan getæhton, þurh
seofon: <foreign>Septies quinquais fiunt trecentos quinquaginta</foreign>; þæt ys on
Englisc, Fiftig siðon seofon byð þreo hundred & fiftig.
 58.33. & gyt þær synt fiftyne.
 58.34. Todælað þa þurh seofon: twia seofon beoð
feowertyne.
 60.1. Þæt an þe þær ys to lafe, sete on foreweardum
þam circule þe man nemð <foreign>concurrentium</foreign>.
 60.2. Ælces geares <foreign>concurrentes</foreign> þu miht witan be þam
<foreign>datarum nonarum Aprilium</foreign>: locahwylce hig beoð, beoð swa fela
<foreign>concurrentes</foreign>.
 60.5. Gif hig beoð on Sunnandæg, þonne byð an; gif hig
beoð on Sæterndæg, þonne beoð seofon.
 60.7. <foreign>DE REGVLARIBVS FERIARVM</foreign>.
 60.8. Gyf þu wylle witan mid boclicum getæle hwanon þa
<foreign>regulares</foreign> cumon þe preostas cigeað <foreign>feriarum</foreign>, þonne todæl þu
þæra daga getæl þe beoð on twelf monðum on þa wisan þe we nu
dydon, ac þurh twelf.
 60.11. Twelf siðon þrittig, oððe þrittig siðon twelf,
beoð þreo hundred & syxtig.
 60.13. Nim þa fife & gif Martio, & cweð, <foreign>Martius
quinque</foreign>.
 60.15. <foreign>DE REGVLARIBVS LVNE</foreign>.
 60.16. Gyf þu wylle witan mid wisdome þæra rihtinga gescead,
þe geþungene preostas cweðað <foreign>lunares</foreign>, þonne do þu eallswa þu nu
dydest.
 60.18. Todæl þæs geares dagas þurh þrittig siðon
twelf, oððe twelf siðon þrittig: beoð þreo hundred & syxtig.
 60.20. Nim þa fife & gif Septembri.
 60.20. Of Septembres dagum & his monan ylde þu scealt findan
þæs æftran monðes rihtinga.
 60.22. Swylce ic þus cweðe: September hæfð þrittig daga
& fif rihtinga.
 60.24. Forlæt þa þrittig, forþon swa ealdne monan he
hæfð, & nim þa fife & gif Octobri.
 60.25. October hæfð an & þrittig daga & fif
<foreign>regulares</foreign>, & he hæfð nigon & twentig nihta ealdne monan.
 60.27. Nim þæt þrittig getæl & þæt an, & do
to þam fifum þe October hæfð: beoð syx & þrittig.
 60.29. Forlæt nigon & twentig forðon swa eald
sceal/ beon his mona, þonne beoð þær seofon.
 60.30. Gif þa Nouembri.
 60.31. Do þæt ylce be eallum þam oðrum.
 60.32. <foreign>DE EPACTIS</foreign>.
 60.33. Nu hyt gerist þæt we ymbe þa epactas wurdlion.
 60.34. Hig cumað, þæs ðe geþungene preostas reccað, of
þære sunnan geres dagum.
 60.35. On twelf monðum æfter þære sunnan ryne beoð
þreo hund daga & fif & syxtig daga, & æfter þæs monan
ryne beoð þreo hund daga & feower & fyftig.
 62.3. Nu geswutelige ic heron, understande se ðe wille, þæt
þære sunnan ger hæfð endlufon dagas ma þonne þæs monan ger.
 62.5. Þas endlufon we settað on foreweardum þam circule þe
man hæt <foreign>epactarum: nulle, xi</foreign>.
 62.8. <foreign>DE DVODECIM MENSIBVS</foreign>.
 62.9. Heræfter we wyllað amearkian þæra twelf monða
naman, & þæron gecyðan eall þæt gerad þæt heora gehwylcum
folgað.
 62.11. Ærest we wyllað fon on Ianuarium, forþon he ys
heafodhebba & eac þæs geares geendung, swa be him cwæð sum
geþungen wita: <foreign>Ianuarius dictus est eo quod sit limes et ianua anni</foreign>.
 62.15. <foreign>DE IANVARIO</foreign>.
 62.16. Se forma dæg, & eall se monð, ys gehalgod mid
Cristes gebyrdtide.
 62.17. & he hæfð an & þrittig daga æfter sunnan
ryne, & æfter þæs monan ryne þrittig, & seo niht byð
syxtyne/ tida lang, & se dæg hæfð eahta tida.
 62.19. Ealra tida þes monð hæfð seofon hund tida &
feower & feowertig; & on þissum monðe gæð seo sunne on
þæt tacn þe is <foreign>Aquarium</foreign> genemned, & þæron wunað þrittig
daga & tyn tida & healfe tid.
 62.24. <foreign>DE FEBRVARIO</foreign>.
 62.25. Se oðer monð hatte Februarius.
 62.25. He hæfð eahta & twentig daga æfter þære
sunnan ryne þreo ger; on þam feorðan geare, he hæfð nigon &
twentig, forðonþe an dæg awyxst binnan feower wintrum, & se byð
<foreign>bissextus</foreign> geciged, swa þa ealdan witan us gecyddon, & we wyllað nu
ymbe his gerynu geornlice smeagan.
 62.30. Ac ærest ys to witanne þæt se mona sceal habban his
<foreign>bissextum</foreign>, þæt ys þæt he hæfð þy geare anum dæge ma daga
þonne þy oðrum geare.
 62.33. Februarius hæfð <foreign>lunam uigessimam (641) nonam</foreign> þreo
gear, & þonne he sceal habban þrittig nihta ealdne monan.
 62.36. Nu we ealles spræce habbað ymbe þone wundorlican
<foreign>bissextum</foreign>, hyt byð geradlic þæt we ascrutnion his fare & apinsiun
his sið, hwanon he come, & hwa hine gesette, oððe hu he sy oððe
to hwam he mæge.
 64.7. <foreign>DE BISSEXTO</foreign>.
 64.8. On þam geare þe man hæt <foreign>solarem</foreign> on Lyden beoð
þreo hund daga & fif & syxtig daga, & syx tida.
 64.9. Þa synd on Lyden <foreign>quadrantes</foreign> genemned.
 64.10. Of þissum syx tidum aspringð up <foreign>bissextus</foreign>.
 64.11. Feower siðon syx beoð feower & twentig: swa fela
tida beoð þænne on þam dæge & on þære nihte.
 64.14. <foreign>DE BISSEXTO</foreign>.
 64.15. Gyt we eow cyðað ymbe þone arwyrðan <foreign>bissextum</foreign>.
 64.16. Forþon Romani hine gelogodon on þissum monðe, þæt
ys on Februario, forþam he ys scyrtest ealra monða & se ytemesta
æfter Lydenwarum.
 64.18. <foreign>Bissextus</foreign> ys forþon geciged, forþon <foreign>bis</foreign> ys twia
& <foreign>sextus</foreign> ys se syxta, forþam we cweðað on þam geare nu todæg:
<foreign>vi kl Martii</foreign> & eft on morgen <foreign>vi kl</foreign>.
 64.21. Hyt gelimpð æfre binnan feower geara fæce þæt
an dæg & an niht gewixst, & se dæg mid þære nihte sceal beon
swa deoplice asmead, þæt he fullice gefrætwod sy mid feower &
twentig tidum.
 64.25. <foreign>DE BISSEXTO</foreign>.
 64.26. Ymbe þises <foreign>bissextus</foreign> upasprungnysse oððe
gefyllednysse, we wyllað rumlicor iungum cnihtum geopenian, þæt hig
cyrtenlice his fandunga understandon, & þæt hig syððan his sydunge
oðrum gecyðon þe his gerena ne cunnon.
 64.31. <foreign>DE AVGMENTATIONE BISSEXTI</foreign>.
 64.32. Binnan anum monðe him geweaxað twentig <foreign>momenta</foreign>.
 64.33. Gif þu wille witan hu mycel beo <foreign>momentum</foreign>, wite þu
þæt to soðe þæt feowertig <foreign>momenta</foreign> wyrceað ane tid.
 66.1. On twam monðum gewixst þam <foreign>bissextum</foreign> an tid, & on
oðrum twam monðum oðer tid, & on þriddan siðum twam monðum him
gewixst seo þridde tid & binnan twelf monðum syx tida, & þæs
oðres eall swa fela, & binnan þam þriddan geare eall þæt ylce,
& on þam feorðan geare syx tida.
 66.7. We gecwædon ær on þissum gewrite þæt feower
siðon syx byð feower & twentig.
 66.8. Þa syx tida synd genemned þurh þæra circolwyrda
gleawnysse <foreign>quadrantes</foreign>.
 66.9. We witon to soðe þæt manega sydefulle clericas nyton
hwæt byð <foreign>quadrans</foreign> oððe <foreign>quadras</foreign>, ac we willað his mihta & his
trumnysse her geswutelian.
 66.12. <foreign>Quadrans</foreign> ys fyrðling oððe feorðan dæl ælces
þæra þinga, þe man mæg todælan on feower on emne.
 66.14. Se feorðan dæl byð <foreign>quadrans</foreign> geciged, beo hyt penig
oððe pund, swa þæt wel wat ceorlisc folc.
 66.16. We magon be þam punde rumlicor hyt gecyðan.
 66.17. Feower siðon syxti byð an pund.
 66.18. Se feorða dæl ys genemned <foreign>quadrans</foreign> on Lyden, & se
þridda <foreign>triens</foreign> & se oðer <foreign>quincus</foreign>, & se forma <foreign>libra</foreign>, þæt
ys pund.
 66.20. Þænne hyt ætgædere byð, <foreign>xx</foreign> scillingas beoð
on anum punde, & twelf siðon twentig penega byð an pund.
 66.22. Gyf an rice byð todæled, þonne byð se feorða
dæl <foreign>quadras</foreign> gehaten.
 66.23. Se ðe þone feorðan dæl ah, byð gecweden
<foreign>tetrarcha</foreign> on Grecisc.
 66.25. Us com nu to mode, hu se arwurða abbud Dionisius iu gefyrn
ymbe þisne wundorlican <foreign>bissextum</foreign> wæs sprecende.
 66.27. He sæde þæt Iulius, se mænigtywa casere, þisne
<foreign>bissextum</foreign> gemette oððe aspirode, & hine gelogode on þære stowe
þe we nu hine healdað, þæt ys on <foreign>vi kl (6630) Martii</foreign>.
 66.30. Þa fif dagas þe þær synd betwux <foreign>vi kl & kl
Martii</foreign>, hig synd genemned on Grecisc <foreign>interkalares</foreign> & on Lyden
<foreign>interpolares uel additi</foreign>, þæt synd þa togeihte dagas, oððe betwux
gesette; & eac on Grecisc, hig synd geciged <foreign>epagomene</foreign>, be þam ylcan
andgyte þe we nu cwædon.
 66.35. Þas fif dagas beoð þa rihtinga þe we gyfað Martio,
þus cweðende, <foreign>Martius quinque</foreign>.
 66.37. We cwædon herbufan þæt we woldon apinsian þæs
<foreign>bissextus</foreign> gerena.
 68.1. Nu habbe we be dæle gehrepod ymbe his sið & his
angin; nu þingð us þæt hyt sy swyðe geradlic, þæt we gecyðon
þam þe hyt mid fullum gesceade witan willað, þæt he wæs on
frymðe þisre worulde.
 68.5. We magon þæt to soðe geseðan þæt hyt swa
wæs, forðon we habbað trume gewitnysse on Hieronimum, þam
soðfæstan trahtnere, þe þus cwæð on þære gesetnysse be
worulde frymðe: <foreign>De hoc principio multi tractauerunt, sed hoc principium ego
sublimor</foreign>; Hieronimus cwæð þæt manega smeadun & trahtnedon ymbe
þis angin, oððe ymbe þis getæl, oððe ymbe þisne <foreign>bissextum</foreign>,
ac ic hig ealle oferhlifige oððe oferswyðe.
 68.12. Swa Andromachus, se wyrdwritere, cwæð þæt þes
<foreign>quadrans</foreign> wære on midre niht gesceapen, þæt ys on <foreign>xi kl Aprl</foreign>.
 68.15. Eac he cwæð þæt middaneard wære gesceapen on
middere nihte, & þæt he eft sceal beon on middre nihte toworpen; &
we gelyfað þæt hyt swa mæg beon, for ðam cwyde þe God ælmihtig
cwæð, On middre nihte wæs mycel hream geworden, Nu cymð se brydguma,
þæt ys Crist to dome.
 68.21. Þæt ys eac to witanne þam þe þis wyle cunnan mid
gesceade, þæt synd twelf tacna, & on þissum twelf tacnum wunað seo
sunne þreohund daga & fif & syxtig daga & syx tida.
 68.24. On þam forman geare þe <foreign>bissextus</foreign> byð, gæð seo
sunne on ærnemergen on þæt tacen þe ys Aries, þæt ys ram
genemned, & þæs oðres geares heo gæð on þæt tacen on
middum dæge, & þy þriddan heo sihð to þam tacne oð æfen,
& on þam feorðan geare heo ferecað on middre nihte to þam
foresprecenan tacne, & swa on þam fiftan geare he becymð to þam stede
þe heo ærest geset wæs on frimðe þisre worulde.
 70.3. For myclum wærscipe ys þe <foreign>bissextus</foreign> swa deoplice
aspyrod & mancynne swa openlice geswutelod.
 70.4. He cymð of þam <foreign>quadrante</foreign>, þæt ys of þam syx
tidum, swa we þæt habbað awriten & mid trumre gewitnysse
afæstnod.
 70.7. He ys swa gelogod þæt he naðron ne derað ne
Februario ne Martio, ac he mæg myclum fremian ealdum & iungum, þæt
hig þe wisran beon þe hig his fare cunnon.
 70.10. Wel borlice he forðstæppeð on þam feorðan geare,
& Februarius monð he upabret, þæt man eall þæt gear æfter
him clypað <foreign>bissextilis</foreign>.
 70.12. Þæt ys eac to gemunanne þam þe þas þing
þengð to asmeagenne, þe we ymbe syn maðeligende, þæt se
<foreign>bissextus</foreign> his cynestol gesytt on þam forman <foreign>vi kl Martii</foreign>, & on þam
æftran <foreign>vi kl</foreign> man sceal healdan Sanctus Mathias mæssedæges freols.
 70.17. Betwux þisre spræce sceal se rimre geþencean þæt
he gedo þæt Februarius monð þy geare hæbbe þrittig nihta ealdne
monan, beo he þær þær he beo nigon & twentig nihta eald geendod,
gif he byð beforan þam <foreign>intercalatum uel interpolatum diem</foreign>, þæt ys
gif he byð beforan þam gesettan dæge, oððe he byð betwynan þam
gelogodan dæge, þæt ys <foreign>bissextus</foreign>.
 70.24. Vnderstand þu geonglic þæt ic wyð þe nu
gerunige.
 70.25. Þes dæg gedeð æfter þæs monan ryne, gyf hyt
byð <foreign>communis</foreign> gear, þæt þy geare beoð þreohund daga & fif
& fiftig.
 70.27. Gyf hyt byð <foreign>embolismaris</foreign> oððe <foreign>embolismus</foreign>, þæt
ys eall an, þænne beoð þy geare þreohund daga & fif &
hundeahtatig daga.
 70.29. Þæt ys wislice to witanne, þæt <foreign>bissextus</foreign>, þe
we ymbe synd sprecende, þæt he gebyrað ægðer ge to þære sunnan
ryne ge to þæs monan.
 72.2. Soðlice gif man forwyrnð þam worigendan monan þæt
is <foreign>quadrans</foreign>, þæt ys <foreign>lunam xxx</foreign> þænne byð mycel gedwyld on þam
Easterlican termene; þæt gewyrð þæt man hæfð <foreign>lunam XIIII</foreign>
anum dæge ær his riht þegenscipe sy.
 72.6. Ac seo ræding pingð þæne scoliere mid scearpum
pricele, þe þus ys awriten on þam bocfelle: Gemun ðu, la rædere,
þæt þu gedo þy feorðan geare þæt Februarius monð hæbbe
þrittig nihta ealdne monan, & gedo þæt Martius hæbbe eallswa,
þy læs þe þæt Easterlice gescead ahwar tealtrige.
 72.11. & þæt we myngiað geþungene & iunge þæt
hig gedon þæt Martius mona ylde hæbbe <foreign>xxx</foreign> nihta ealdne monan, swa swa
his gewuna ys, þæt he natoðæshwon of his wege acyrre, forþan he ys
mundbora & rihtlicost gewurðod ealra monða.
 72.16. Nu us þingð genoh þæt we ymbe þæs <foreign>bissextus</foreign>
wurðscipe habbað þus gemotod, & ymbe his gerena manega þing
gehrepod.
 72.18. Gif hwylcum cnihte lyste ma þinga & deopra gesetnyssa
be him witan þonne we her habbað gebreued, þonne ræde he þæs
eadigan weres getingnyssa, Bedan, þæt æðelan boceres, oððe
Rabanes, þe wel gehende an asmeadun ymbe þisum cræfte.
 72.23. Nu we ealles ymbe þæs monan ylde spræce habbað,
& ymbe þære sunnan ryne manega þing geradlice atrahtnod, us
þingð wel beheflic, þæt we on þisre stowe ymbe þæne <foreign>saltus
lune</foreign>, þæt ys ymbe þæs monan hlyp, wurdliun, & hine gehandlion
eallswa boclice weras willað habban & healdan, þæt we beon wise
& wære þæt we nahwar ne gan of lage, þe læs us gesceamige
beforan þæs cynges dugoðe.
 72.30. Vton ærest gleawlice swyðe witan hwæt he sy to
soðe, & hwanon he come, & hwæt he do on þam gerime, oððe hwy
he sy swa gehaten, oððe hwa hine gemete, oððe hine þæs
wurðscipes cuðe, þæt he sceolde gestandan on þam rimcræfte.
 72.34. Ic wat gere þæt he ys þeodscipes wyrðe.
 72.36. Ðes <foreign>saltus</foreign>, þæt ys þes monan oferhlyp, he wyxst
wundorlice æfter boccræfte, eallswa ic nu cyðan wylle, lyste þam þe
lyste þisne cræft leornian vel cunnan.
 74.1. Hu mihte hyt beon, la wynsuma leornere, þæt binnan
nigontyne wintrum wurde an dæg gelytlod of þæs monan ylde, gyf þæt
ne dyde þæs monan swyftnys lytlum & lytlum þurh þa nigontyne gear
yrnende & þæne <foreign>saltus</foreign> wyrcende?
 74.7. Þas þing we wyllað openlicor gecyðan, gyme se ðe
wylle.
 74.8. Eallswa þære sunnan lætnys binnan feower geara
fæce gewyrcð ænne dæg, swa, þæsðe bec secgað vel
cyðað/, þa nigontyne gear gedoð þæt an dæg mid þære nihte
adwinð &, swylce ic swa cweðe, to nahte gewyrð.
 74.12. Kynewyrðe ræd hyt ys geþuht, & trumlic, þæt
we binnan þissum cafertune onmang þisre spræce.
 74.14. Hyt wæs wundorlic Moyses geteldgehliwung þæt Beda,
se æglæca lareow, mæge to gebugan, & gesyttan fægere
gebolstrod, & us glædum mode geswutelian þa þing þe him cvðe
synt.
 74.17. We lætað þæt se getiddusta wer her sitte, nu we
his gewritu smeagað.
 74.18. He cwæð on þære boc, þe he gesette be
gerimcræfte, & hig <foreign>De (7420) Temporibus</foreign> genemde, þus: <foreign>Constat enim
quia diminutio illa atque ablatio diei unius que quo quomodo agitur, per denos
atque nouenos annos conficitur</foreign>.
 76.7. Nu hæfð se eadiga wer us geopenod ymbe þæs <foreign>saltus</foreign>
weaxunge, ac þæt soðre ys to cweðenne ymbe his wanunge.
 76.9. Þas þing synt earfoðe on Englisc to secganne, ac we
wyllað þurh Cristes fultum hig onwreon swa wel swa we betst magon, &
þas meregrota þam beforan lecgan þe þisra þinga gyman wyllað.
 76.12. Þæs anes dæges wanung, hu heo byð geworden binnan
nigontyne wintrum, we wyllað gecyðan.
 76.14. Ælce geare wanað an tid & an prica & se
nigonteoða dæl anes prican.
 76.15. Se dæg hæfð feower & twentig tida: þonne we
þas tida todælað & ælcum geare gyfað ane tid on þam circule
þe yrnð nigontyne gear, þonne beoð þær fif to lafe.
 76.18. Vnderstand, la rædere, hwæt seo ræding cwyð:
<foreign>Has/ per (7620) quattuor multuplica</foreign>.
 76.20. Feower siðon fife beoð fif & twentig; & seo
tid stent on feower pricon.
 76.21. Gyf ælcum geare ænne prican; þonne gyt þær
byð an to lafe.
 76.23. Todæl þæt an wærlice, & gyf ælcum geare
swa hyt gan wyle; þænne binnan nigontyne wintrum hyt getimað þæt se
dæg & seo niht ateorað, þæt ys þæt þa feower & twentig
tida to nanum þinge gewurðað.
 76.27. We cwædon ær, eall swa þære sunnan slecnys
acenð anne dæg & ane niht æfre binnan feower wintrum, swa eac
þæs monan swyftnys awyrpð ut anne dæg & ane niht æfre ymbe
nigontyne gear, & se dæg ys gehaten <foreign>saltus lune</foreign>, þæt ys þæs
monan hlyp, forþan he oferhlypð anne dæg, swylce ic þis do to bysne.
 76.32. On þam nigonteoðan geare byð <foreign>luna prima</foreign> on <foreign>iiii kl
Februarius, (781) & luna secunda</foreign> on <foreign>iii kl, & luna iii</foreign> on <foreign>pridie
kl</foreign>.
 76.34. On <foreign>kl Septembris</foreign>, ne cweð þu <foreign>luna quarta</foreign>, ac wel
gleawlice cweð <foreign>luna quinta</foreign>; þonne gewyrcst ðu <foreign>saltum</foreign>.
 76.36. Swa near þam nigonteoðan geare, swa byð se niwa mona
bradra gesewen.
 78.5. Se mona wæs æt fruman on æfen gesceapen, &
æfre syððan on æfen byð his ylde awend.
 78.7. Æfter sumum þeodscipum byð þes <foreign>saltus</foreign> on <foreign>xv kl
Decembris</foreign>; Grecas hine healdað on <foreign>xi kl Aprelis</foreign>, & Dionisius abbud
hine heold on <foreign>xv kl Mai</foreign>.
 78.9. Egiptisce þeoda hine healdað on <foreign>vi kl October</foreign>: Romani
& Englisce þeoda hine healdað on <foreign>kl September</foreign>, swa we herbufan
smeaþanclice awriten habbað.
 78.13. Nu we habbað be þam <foreign>bissextum</foreign> & þam <foreign>saltum</foreign>
gemotud & be Ianuarium & Februarium manega þing gehrepode, nu wylle
we for iungra manna þingon uel lufe furðor ure spræce aþenian.
 78.16. Oft seo brodige henn, þeah heo sarlice cloccige, heo
tospræt hyre fyðera & þa briddas gewyrmð; swa we þenceað
iunglingas to frefrianne mid þissere lare.
 78.20. Crissimon ys þis tacen geciged, & man hyt mæg
settan to gewitnysse locahwær þam writere geþince.
 78.23. Ðeah ealle þa monðas synd mid mislicre blisse &
wurðscipe geglengde, þeah is Martius swyðost.
 78.24. He hæfð an & þrittig daga æfter þære
sunnan ryne, & æfter þæs monan þrittig, & se þridda &
eac se feorða <foreign>embolismus</foreign> byð on him.
 78.27. Se monð þe byð <foreign>embolismus</foreign>, he sceal habban <foreign>xxxtig</foreign>
daga, & he geicð þæt ger wel trumlice, þæt þæs geares
beoð þreottyne monðas fram þære Easterlican tide þæt heo eft
cume.
 80.3. Þu scealt gyman swyðe georne hwænne <foreign>viii id Martius</foreign>
ga on tun, & loca swyðe georne hwær beo <foreign>luna prima</foreign> þæræfter,
& wite þæt he gebyrað to þære Easterlican tide.
 80.6. & hawa swyðe scearplice hwær sy <foreign>xii kl Aprelis</foreign>,
& wite þu to soðe þæt Easterdæges <foreign>terminus</foreign> ne mæg beon
ær þam <foreign>datarum</foreign>, þæt ys ær þam dæge, ne begeondan <foreign>xiiii
(80/10) kl Mai</foreign>.
 80.10. & wite þu mid fullum gesceade, þæt Easterdæg
ne mæg beon ær <foreign>xi kl Aprl</foreign>, ne begeondan <foreign>vii kl Mai</foreign>.
 80.13. Ðis tacen bið gesett þær þa deopan þing beoð
unkydde.
 80.15. On þissum monðe gesceop God ælmihtig ealle gesceafta
gesewenlice & ungesewenlice.
 80.17. He cwæð, Gewurðe leoht; & hyt gewearð; Se
dæg wæs on <foreign>xv kl Aprelis</foreign>.
 80.18. On þam oðrum dæge, He geworhte <foreign>firmamentum</foreign>,
þæt ys þeos heofon.
 80.20. Heo ys gesewenlic & lichamlic, ac swaþeah we ne magon
hig næfre geseon for þære fyrlenan heahnysse.
 80.22. Seo heofon beligð on hyre bosme ealne middaneard, &
heo æfre tyrnð onbutan us.
 80.23. Heo ys swyftre þonne ænig mylenhwiol, eall swa deop
under þisre eorðan swa heo ys bufan.
 80.25. Eall heo ys synewealt & ansund, & mid steorrum
amet.
 80.26. Soðlice þa oðre heofenan, þe bufan hyre synt &
beneoðan, synt ungesewenlice & mannum unasmeagendlice.
 80.28. Synd swa þeah ma heofena, swa swa se witega cwyð: <foreign>Celi
(82/1) celorum</foreign>.
 80.30. Þas heofona tacniað þa apostolas & þa witegan:
be heom ys gecweden: <foreign>Celi enarrant gloriam Dei</foreign>.
 80.32. On þam þriddan dæge, þæt ys on <foreign>xiii kl
Aprelis</foreign>, He gesceop ealle trywcynna & eall grennyssa.
 82.5. On þam feorðan dæge, þæt ys on <foreign>xii kl Aprelis</foreign>,
He gesceop sunnan & monan & steorran & ealle tungla, & on
ærnemergen þæs dæges up aras seo beorhte sunne riht on eastende
þære heofone, & þæne monan þæs ylcan æfenes He gesette
on þære ylcan stowe, & he wæs full swa swa he byð þonne he
byð fiftyne nihta eald.
 82.11. Þæne forman dæg þisre worulde man mæg findan,
swa ic herbufan cwæð, þurh þæs lengtenlican emnihtes dæg,
forþon se emnihtes dæg ys se feorða dæg þissere worulde
gescapennysse/.
 82.14. Þry dagas wæron ær þam dæge butan sunnan &
monan & eallum steorrum.
 82.15. On þam fiftan dæge, þæt ys on <foreign>xi kl</foreign>, He gescop
eall wyrmcynn & creopende & fleogende & swymmende & slincgende
& þa myclan hwælas & þa lytlan sprottas & eall fisckynn on
myslicum & mænigfealdum hiwum.
 82.19. On þam syxtan dæge, þæt ys on <foreign>x kl Aprelis</foreign>, He
gescop eall deorcynn & ealle nytenu þe on feower fotum gað &
þæne man, Adam & Euan, & þa He gebletsode.
 82.22. On þam seofoðan dæge, He geendode His weorc, þæt
ys <foreign>ix kl Aprelis</foreign>, & seo wucu wæs agan, & He gebletsode þæne
dæg.
 82.25. Se eahtoða dæg com þa æfter þam seofoðan &
gewearð to þam þæs dæges þe wæs <foreign>viii kl Aprelis</foreign>.
 82.26. Se dæg wæs amearcod on Godes foresceawunge.
 82.27. On þam dæge wæron englas gesceapene; on þam
dæge wæs se heahengel Gabriel asend to Sancta Maria; on þam ðæge
he aras of deaðe; on þam dæge Godes gast com to mancynne.
 82.30. He ys halig sunnadæg: þonne ealle dagas ateoriað,
þonne þurhwunað he aa on his symbelnysse.
 84.2. He ys engla bliss & ealra haligra ece frofor.
 84.4. God þrowode on þissum monðe, & He aras of deaðe
& He Hine ætywde His leorningcnihtum on þam datarum þe we rædað
<foreign>vi kl Aprelis</foreign>.
 84.7. Be dæle we habbað gehrepod Martius monð; nu wylle we
ymbe Aprilis wurðscipe wurdlian.
 84.8. He ys mid manegum þingum gefrætwod.
 84.9. An þæra þinga ys þæt we sceolon witan mid fullum
gesceade hwær þæs monan niwnys beo on Martio up asprungen, & oðer
þæt we sceolon witan hwær he beo <foreign>xiiiima</foreign> æfter þære emnihte,
& þridde þæt we sceolon healdan þa Eastertid on þære
þriddan wucan, & feorðe þing ys þæt we anbydion þæs
sunnandæges & se mona ne beo þy dæges na læssa þonne fiftyne
nihta ne þæs dæges na yldra þonne an & twentig nihta.
 84.17. On þissum monðe oft byð se Easterlice tid gehealden,
& on <foreign>pridie non Aprelis</foreign> byð geendod se þridda <foreign>embolismus</foreign> & se
seofoða.
 84.19. & on <foreign>non Aprilis</foreign> byð se forma termen on þam
circule þe ys <foreign>decennouenalis</foreign> oððe <foreign>pascalis</foreign> gehaten.
 84.21. & on <foreign>xv kl Mai</foreign> gæð seo sunne on þæt tacen
þe ys Taurus geciged.
 84.23. Easterdæg ne mæg beon næfre ær <foreign>xi kl Aprelis</foreign>
ne æfter <foreign>vii kl Mai</foreign>.
 84.24. Þeah se mona beo <foreign>xiiii</foreign> nihta eald ær <foreign>xi kl Aprelis</foreign>
oððe æfter <foreign>vii kl Mai</foreign>, wite þu to soðe þæt he ne gebyrað to
þære Easterlican tide.
 84.28. Þes monð hæfð tyn tida on niht & <foreign>xiiii</foreign> on
dæg.
 86.1. Vton nu heræfter sceortlice sprecan ymbe Maium.
 86.2. Þeah he wynsumlice blowe & blædnyssa fægere
geyppe, seo Easterlice tid hine wynsumlicor gefrætwað.
 86.3. Maius hæfð an & þrittig daga, & on þam
nigoðan dæge sumor gæð on tun, & on þam eahtateoðan dæge
seo sunne gæð on þam tacne þe ys Gemini genemned: & he hæfð
eahta tida on niht & syxtyne on dæg.
 86.8. Æfter him Iunius sihð to mancynne; & he hæfð
þrittig daga, & wel gelome byð Pentecosten on him geendod.
 86.10. & seo sunne gæð on þam tacne þe ys Cancer
gehaten.
 86.11. & on <foreign>xii kl Iulius</foreign> byð sunstede, þæt ys on
Lyden <foreign>solstitium</foreign> & on Englisc midsumor.
 86.12. Twegen sunstedas synd & twa emniht on þam twelf
monðum, & twelf tacna, & feower timan, & feower ylda on mankynne,
& feower stafan on Adames naman, & feower gesceaft.
 86.16. Ealle þas þing we wyllað her amearkian, þæt se
iunga preost mæge beon þe wisra, þe he þas þing gesihð.
 86.18. Eac her ys geswutelod Godes nama, þæt ys <foreign>Deus</foreign>.
 86.19. Ram; fearr; getwysan; crabba; lyo; mæden; wæge, vel
pund; næddre; scytta; bucca; wætergita; fixas.
 86.20. Æfter Iunium cymð Iulius: he hæfð an &
þrittig daga æfter þære sunnan ryne, & æfter þæs monan
þrittig: & <foreign>xv kl Augustus</foreign> gæð seo sunne on þæt tacen þe ys
genemned Leo.
 86.24. & ymbe fiftyne niht Agustus sihð to mannum mid
genihtsumum hærfeste; & <foreign>autumnus</foreign>, þæt ys hærfesttima, cymð
to mancynne binnan seofon nihta fyrste.
 86.27. & þes monð hæfð an & þrittig nihta
æfter þære sunnan ryne, & nigon & twentig æfter þæs
monan: & seo sunne gæð on þæt tacen þe hatte Virgo on <foreign>xv kl
Septembris</foreign>; & seo niht hæfð tyn tida & se dæg feowertyne;
& se <foreign>saltus lune</foreign>, þæt ys þæs monan hlyp, byð betwyx <foreign>pridie
kl Augusti</foreign> & betwyx <foreign>kl</foreign>.
 88.4. September hæfð þrittig daga æfter þære sunnan
ryne, & eall swa æfter þæs monan; & seo sunne gæð on
þæt tacen þe hatte Libra, on <foreign>xv kl Octobris</foreign>; & seo emniht byð
þæræfter on <foreign>xii kl Octobris</foreign>, eall swa we hyt habbað amearcod her
beforan; & þes monð hæfð twelf tida on þære nihte þe seo
emniht byð, & twelf on dæg.
 88.9. Syððan langað seo niht & wanað se dæg eall
þæt <foreign>xiima kl Ianuarii</foreign> cymð to mancynne.
 88.12. October hæfð an & þrittig daga æfter þære
sunnan ryne, & æfter þæs monan þrittig: & seo sunne gæð
on <foreign>xv kl Nouember</foreign> on þæt tacen þe hatte Scorpio: & þes monð
hæfð feowertyne tida on niht & <foreign>x</foreign> on dæge.
 88.16. Heræfter cymð Nouember mærlice geglenged to
mancynne; & he hæfð þrittig daga æfter þære sunnan ryne,
& eall swa æfter þæs monan; & seo sunne gæð on <foreign>xv kl
December</foreign> on þæt tacen þe ys Sagittarius genemned; & heræfter
cymð <foreign>kl Decembris</foreign>.
 88.20. He hæfð an & þrittig daga æfter þære
sunnan ryne, & æfter þæs monan <foreign>ix</foreign> & twentig; & seo sunne
gæð on <foreign>xv kl Ianuarii</foreign> on þæt tacen þe hatte Capricornus; &
þæt ymbrenfæsten byð on þissum monðe, & hyt sceal beon
gefæst onsundron.
 88.25. Gyf middeswintres mæssedæg byð on Sunnandæg,
þonne sceal man fæstan on þam ærran Sæternesdæge.
 88.27. Þes monð hæfð eahtatyne tida on niht & syx on
dæg.
 88.28. Þas twelf monðas þe we habbað ymbe gereht, hig
habbað ealra daga þreohund daga & fif & syxtig daga & syx tida,
þæt ys twa & fiftig wucan.
 90.1. Ealle þas monðas habbað ætgædere eahta þusend
tida & seofonhund tida & syx & syxtig tida.
 90.3. Se monð þe hæfð þrittig daga & anne dæg, he
hæfð seofonhund tida & feower & feowertig.
 90.5. Swa Ianuarius & Martius & Maius & Iulius,
Augustus, October & December þas habbað swa fela tida swa we nu
cwædon.
 90.7. Aprelis, Iunius, September & Nouember habbað feower
& twentig læs: & Februarius, forðon he ys se læsta & he
hæfð twegra daga læs þonne þa oðre, forþon he forlæt eahta
& feowertig tida.
 90.11. Heræfter we wyllað eow amearkian hwylce monðas
habbað þrittig nihta ealdne monan, hwylce nigon & twentig.
 90.13. Ianuarius, Martius, Maius, Iulius, September, Nouember þa
sceolon habban þrittig nihta ealdne monan, buton hyt awende se mihtiga
<foreign>embolismus</foreign>.
 90.15. Hyt getimað þæt se <foreign>embolismus</foreign> byð on <foreign>kl
Decembris</foreign>, þæt ys on þam monðe þonne sceal he habban þrittig
nihta ealdne monan agen gecynde, & Ianuarius þurh gewunan, &
Februarius for þan <foreign>bissextus</foreign>, þe æfre binnan þam feorðan geare
cymð mid gewisse, & Martius sceal habban þrittig nihta ealdne monan
forþam hyt him swa gedihte mid fulre mihte se ðe mid eallum gesceade þa
þing gegaderode.
 90.24. Þæt sceolon preostas witan mid fullum gerade, þæt
feower ymbrenfæstenu beoð on twelf monðum, eall swa feower timan beoð
& feower ylda & twegen sunstedas & twa emniht.
 90.28. Her synd þæra twelf monða naman awritene.
 90.29. Ðas þing we underwriðað mid þrim swerum, þa synd
fægere geciged, swa þa fotstanas wynsumlice geswuteliað þam þe hig
sceawiað.
 90.32. Ymbe þa feower timan we wyllað cyðan iungum preostum
ma þinga, þæt hig magon þe ranclicor þas þing heora clericum
geswutelian.
 90.34. <foreign>Ver</foreign> ys lengtentima, & he gæð to tune on <foreign>vii id
Februarii</foreign>; & he byð wæt & wearm; & þry monðas he byð
betwux mannum; & he hæfð an & hundnigontig daga; & he
hæfð emniht.
 92.3. Se oðer tima hatte <foreign>æstas</foreign>, þæt byð sumor.
 92.4. On lengtentiman springað oððe greniað wæstmas,
& on sumera hig weaxað, & on hærfest hig ripiað.
 92.6. Sumor byð wearm & drigge; & þes tima byð þry
monðas, & he hæfð hundnigontig daga; & he gæð to mannum on
<foreign>vii id Mai</foreign>; & he hæfð sunstede.
 92.9. Se þridda tima ys <foreign>autumnus</foreign> on Lyden gecweden, & on
Englisc hærfest: boceras getrahtniað þæne naman for þære ripunge
oððe for þære gaderunge.
 92.12. Hig cweðað: <foreign>Autumnus propter autumationem uel propter
maturitatem</foreign>.
 92.13. Se gæð on <foreign>vii id Augusti</foreign> to tune; & he byð
þry monðas; & he hæfð emniht; & he hæfð hundnigontig
daga; & he byð drigge & ceald.
 92.16. Se feorða tima ys genemned <foreign>hiemps</foreign> on Lyden & winter
on Englisc.
 92.17. He hæfð sunstede, & twa & hundnigontig daga;
& he byð þry monðas; & he byð ceald & wæt.
 92.19. Eall swa þas feower timan synd on þam gerime amearcod
swa hig eac wrixliað wyð mancynne.
 92.21. Eac ys þam preoste to witanne þæt þes middaneard
stent on feower gesceaftum underwryðed, & eac mid feower
mægenþrymmum gefrætwod.
 92.23. Þa feower gesceaft synd þus geciged: <foreign>ær, ignis,
aqua, terra</foreign>; & þa feower mægna þus synd genemned: <foreign>iustitia,
prudentia, temperantia, fortitudo</foreign>.
 92.26. & þas þing we wyllað her amearkian.
 92.30. Fela we habbað gesett & manige þing gehrepod ymbe
þissum þingum, & gyt us gelustfullað þas þing to geopenianne.
 92.32. We witon þæt þære næddran attor ys þæs
mannes unhælo: swa þas þing þincað þam arasedum clericum
unweorðlice, ac þam þe þæt Lyden ne understandað, hig magon þe
leohtlicor witan hwæt gerimcræft forstande.
 94.4. We cwædon herbufan hwanon se <foreign>bissextus</foreign> cymð, &
manega þing we cyddon ymbe his fare; & þæræfter we geswutelodon
ymbe þæs <foreign>saltus lune</foreign>, þæt ys þæs monan hlyp, & hwanon
he cymð, & hu he byð, & to hwan he gewyrð binnan nigontyne
wintrum we amearkodon.
 94.9. We wæron atende grimlice swyðe ær we mihton þas
gerena aspyrian, ac us com hrædlice fultum, we gelyfað of heofenum, swa
hyt ræd ys þæt ælc æðele gife nyðerastihð fram þam
Fæder ealra leohta.
 94.12. Eac me com stiðlice to mode hu þa getyddustan boceras
gewyrceað <foreign>sinelimpha</foreign> on heora uersum.
 94.14. Hwæt, hig ærest apinsiað wærlicum mode þa naman
& þa binaman & heora declinunga, & gymað hwylce naman
geendiað on <foreign>a</foreign> oððe on <foreign>e</foreign>, & eac hwylce on <foreign>i</foreign> oððe on <foreign>o</foreign>
oððe on <foreign>v</foreign>.
 94.19. Syððan hig þa word aginnað to aweganne mid þam
biwordum, swylce ic þus cweðe: <foreign>Byrhtferðus ipse scripsit bene, beneque
docet ille suis discipulis</foreign>.
 94.21. Of þissum fif uocales wyrcað preostas heom anne circul.
 94.22. Ðærto hig gewriðað þæne nymendan dæl &
gesamniað oððe geendebyrdiað þa gefegnyssa & forsettað
þæne dæl þære spræce þærto eacan, & mid heora modes
gebetron witon wel, hwæt byð <foreign>lamentum, carmen, & ue</foreign>, geomrung
&/ leoð & wawa; <foreign>euax & euge</foreign> hig ascrutniað & to heora
freondum ægðer cweðað, þonne heom heora wise licað.
 94.27. Hig eac deoplice þa stefna þæs lyftes swege
gesleað, & mid þære tungan clypole þæne sweg gewynsumiað
& on feower wisan todælað, þæt he beo cuð þam þe hig
gehyrað.
 94.30. Hig eac tosceadað þæt stæfgefeg on þrym wisan
geaplice swyðe.
 96.1. <foreign>Barbarismum</foreign> hig wel snotorlice on heora gesetnysse
forbugað, & eac <foreign>barbarolexin</foreign> on Lydenre spræce hig forcyrrað.
 96.3. Se ðe his agene spræce awyrt, he wyrcð <foreign>barbarismum</foreign>;
swylce he cweðe, þu sot þær he sceolde cweðan, þu sott.
 96.5. Se ðe sprycð on Frencisc & þæt ne can ariht
gecweðan, se wyrcð <foreign>barbarolexin</foreign>; swylce he cweðe, <foreign>inter duos setles
cadet homo</foreign>, þonne he sceolde cweðan, <foreign>inter duos sedes</foreign>.
 96.8. Þis is <foreign>solecismus: inter nobis pro inter nos</foreign>.
 96.8. Wel gelome hig aspyriað þæs <foreign>solecismus</foreign> unþeawas,
þæt synd <foreign>scema</foreign> on Lyden, & on Englisc hiw; & eac hig prutlice
gymað þæs <foreign>miotacismus</foreign> gefleard; þa synd on Grecisc <foreign>kakosyntheton,
uitiosa compositio</foreign> gecwedene, & synt lyðre gesetnyssa; swylce ic þus
cweðe: <foreign>bonum aurum, iustum (9615) amicum</foreign>, þonne ic hyt sceolde þus
todælan: <foreign>bonum aurum uel iustu amicum</foreign>.
 96.16. Æfter þissum, hig gehleapað on <foreign>metaplasmum</foreign>,
þæt ys þæt hig gewurðiað heora spæce & heora meteruersa
gesetnyssa, & cyrtenlice <foreign>scemata lexeos & dianoeas</foreign> ascrutniað.
 96.19. <foreign>Scemata lexeos</foreign> beoð þæra worda gesetnyssa, &
<foreign>dianoeas/</foreign> byð þæt andgit.
 96.21. Gebyriað þam gleawestum witum to gymanne.
 96.21. <foreign>Scemata lexeos</foreign> gebyriað to þam bocerum þe beoð
cyrtenlice getydde on þam cræfte.
 98.1. Hwæt, hi þa gemetu & þa gewunan, þæt byð
<foreign>tropus</foreign> on Grecisc & <foreign>mos</foreign> on Lyden, geornlice awegað, þæt hig
cunnon fægere todælan hwæt byð betwux <foreign>ab animali ad animale &
ab inanimali (985) ad inanimale & ab inanimali ad animale et ab animali
ad/ inanimale</foreign>.
 98.6. Ða wynsume boceras, fægere hig todælað þa
<foreign>scanssiones uel cesuras</foreign>, þæt synd þa todælednyssa on þam uersum:
þa synd þus genemde: <foreign>coniuncta, distincta, mixta, diuisa</foreign>,þæt synd
geþeodde, toslitene, gemengde, todælede.
 98.10. Þa todælednyssa on þam uersum synd feower, þæs
ðe þa gleawe boceras tellað & synd þus on Grecisc gecwedene:
<foreign>pentemimeris/, heptamimeris, catatriton trocheon, bucoliceptomen</foreign>.
 98.13. Hig secgað, þe þas þing cunnon, þæt
<foreign>pentemimeris/</foreign> byð þe todælð þæt uers on þam oðrum fet &
byð gemet healf fot to lafe, swa þis ys: <foreign>cum tua gentiles</foreign>.
 98.18. <foreign>Heptamimeris</foreign> byð þænne æfter þam þriddan
fet byð gemet <foreign>sillaba</foreign>, þæt ys stæfgefeig, swa we nu cweðað:
<foreign>cum tua gentiles studeant</foreign>.
 98.21. <foreign>Kata triton trocheon</foreign> byð þonne man gemet on þære
þriddan stowe <foreign>trocheum</foreign>, þeah he ne mæge þær beon, ac þær
stant sum þing of <foreign>dactilo</foreign>, swylce ic þus cweðe: <foreign>Grandisonis pompare
modis</foreign>.
 98.25. <foreign>Bucoliceptomen</foreign> byð þænne þæt uers æfter
þam feorðan fet næfð nan þing, swylce Byrhtferð ðus cwede:
<foreign>Semper principium sceptrum iuge gloria consors</foreign>.
 100.2. Hyt nys na to wandianne preostum to gecyðanne ymbe
þæra bocera <foreign>saltus</foreign>, þæt ys on Grecisc <foreign>synalympha</foreign>.
 100.4. Iunge preostas witon mid fullum gesceade þæt se dæg
& seo niht habbað feower & twentig tida; swa eac þa scolieras
witon, þe synt getydde on boclicum cræfte hig witon mid getingnysse heora
modes þæt þæt rihtmeteruers sceal habban feower & twentig timan.
 100.8. Swa fela <foreign>semiuncias</foreign> beoð on þam punde.
 100.9. Hawiað geornlicre gesihðe, la, arwyrðe preostas, hu
boceras awringað up þæne <foreign>saltus</foreign> on heora cræfte: <foreign>Arcta uia est,
uere/ que ducit ad atria uite</foreign>.
 100.13. <foreign>Arcta ui</foreign> is <foreign>dactilus</foreign>, & <foreign>dactilus</foreign> stent on anum
langum timan & twam sceortum, & <foreign>spondeus</foreign> stent on twam langum.
 100.15. <foreign>est ue spondeus</foreign>: forlæt þæne clypolan <foreign>a</foreign>,
oððe þæne stemhlowan.
 100.16. <foreign>re que, ducit ad atria uite</foreign>.
 100.18. Me þingð þæt þæra preosta <foreign>saltus</foreign> oferstige
þisne boclican <foreign>saltus</foreign>, forþan he ys wundorlic, & eac beheflic to
cunnanne.
 100.21. We wyllað nu on þisre stowe þa seofon rædinga
awritan þe ymbe þa seofon gear synd gedihte, þe man hæt
<foreign>embolismaris</foreign>.
 100.23. Þeos forme ræding sprycð ymbe þæt forme ger
þe man hæt <foreign>embolismaris</foreign>.
 100.25. Ðas rædinga syndon wide cuðe on Lyden, forþan us
gelustfullað þæt andgit nu eow gecyðan on Englisc þæt þa
boceras cunnon on Lyden, On þam þriddan geare þæs circules þe hatte
<foreign>nulle, xi, xxii</foreign> synd twa & twentig <foreign>epacte</foreign>: forþon byð se mona on
Septembre & on Octobre <foreign>xxvii</foreign>, & on Nouembre & Decembre <foreign>xxix</foreign>.
 102.6. Soðlice se mona þe byð <foreign>xxix</foreign> on <foreign>kl Decembris</foreign> &
þær geendað, he is his, & se mona þe ongynð on <foreign>iiii nonas
Decembris prima</foreign>, & geendað þrittig nihta eald on <foreign>pridie kl Ianuarii</foreign>,
he ys <foreign>embolismaris</foreign>.
 102.9. & se witodlice þe ongynð <foreign>prima</foreign>, þæt byð
niwe, on <foreign>kl Ianuarii</foreign>, he ys his, & þu scealt þonne þrittig nihta
ealdne geendian.
 102.12. Nu þu, la cleric, fundist þæs <foreign>embolismaris</foreign> monan
on þam forman geare, & he wæs niwe on <foreign>kl Ianuarii</foreign>, & þa oðre
farað swa heora endebyrdnysse ys, þæt he cwyð <foreign>ceterae</foreign>.
 102.15. Se diptongon tacnað mycel on halgum bocum; swa þa
getydde munuccild þæt heom betweonan forwel oft wealcað.
 102.20. Seo oðer ræding sprycð ymbe þone oðerne
<foreign>embolismus</foreign> se byð on þam syxtan geare on þam circule <foreign>nulle xi</foreign>, &
ealle swa on þam circule <foreign>None Aprelis</foreign>.
 102.22. Þy geare beoð fif & twenti epacte; forðam bið
se mona on <foreign>kl Septembris</foreign> þrittig nihta eald: forþon he byð his &
þær he byð geendod.
 102.25. Soðlice se mona þe onginð <foreign>prima</foreign> on <foreign>iiii non
Septembris</foreign> & byð þrittig nihta eald on <foreign>kl Octobris</foreign>, he byð
<foreign>embolismus</foreign>.
 102.27. & se mona þe onginð <foreign>prima</foreign> on <foreign>vi nonas Octobris</foreign>
& on <foreign>iii kl Nouembris</foreign> byð geendod <foreign>xxix</foreign> se byð Octobris.
 102.29. On <foreign>kl Nouembris (1041) & Decembris</foreign> byð luna <foreign>ii</foreign>;
on <foreign>kl Ianuarii</foreign> he byð feower nihta eald, swa swa his gewuna ys.
 102.32. Seo þridde ræding cwyð þæt on þam eahtoðan
geare beoð seofontyne epacte; forþan byð se mona on <foreign>kl Septembris &
Octobris xxii</foreign>; þæt ys twa & twentig nihta; on <foreign>kl Nouembris &
Decembris xxiiii</foreign>; on <foreign>kl Ianuarii xxvi</foreign>; on <foreign>kl Februarii xxvii</foreign>; on <foreign>kl
Martius xxvi</foreign>; on <foreign>kl Aprelis</foreign>, & on <foreign>kl Mai xxvii</foreign>; on <foreign>kl Iunii &
Iulii xxix</foreign>; on <foreign>kl Augusti (10410) prima</foreign>, þæt ys anre nihte eald; on
<foreign>kl Septembris iii</foreign>.
 104.11. Hwi, la broðer, dest ðu þæt þæs monan yld
byð on anre ylde on <foreign>kl Aprelis & Mai</foreign>, þænne þu hyt næfre swa
gemetst on þam getele?
 104.13. Ic wat þæt ic þe mot andsware syllan.
 104.14. Witodlice forþam þe se mona þe byð seofon &
twentig nihta eald on <foreign>kl Aprelis</foreign>, & on <foreign>iiii non Aprelis xxviii</foreign>, &
on <foreign>iii non Aprelis xxix</foreign>, on <foreign>pridie non Aprelis xxx</foreign>, se byð <foreign>embolismus</foreign>,
& þær he byð geendod; & se ðe onginð on <foreign>non Aprelis</foreign>, he
byð þære Easterlican tide, & he becymð <foreign>quartadecima</foreign> on
<foreign>quartadecima kl Mai</foreign>, & he byð geendod <foreign>xxix</foreign> on <foreign>quinta non Mai</foreign>,
& he byð Aprelis mona.
 104.21. & se soðlice þe byð <foreign>prima</foreign> on <foreign>quarta non Mai</foreign>,
& byð geendod <foreign>xxx iiii non Iunii</foreign>, se byð Maius mona.
 104.23. & se mona þe ongynð <foreign>prima iii non Iunii</foreign>, &
byð geendod <foreign>xxix</foreign> in <foreign>kl Iulius</foreign>, he byð Iunius mona.
 104.25. & soðlice se mona þe byð ongunnen on <foreign>vi non
Iulii</foreign>, & byð geendod <foreign>xxx</foreign> on <foreign>pridie kl Augusti</foreign>, se byð Iulius
mona.
 104.27. Syððan hyt getimað, þæt se mona byð on <foreign>kl
Augusti prima</foreign> & on <foreign>kl Septembris iiiior</foreign>.
 104.29. Nære þæt se mona wære on anre ylde on <foreign>kl
Aprelis</foreign> & on <foreign>kl Mai</foreign>, þonne gelumpe þe mycel gedwyld on þam termine
þære Easterlican tide, þe byð on <foreign>quartadecima kl Mai</foreign>, & hyt
getimode, þæt se mona nære <foreign>quarta decima</foreign> ac <foreign>quintadecima</foreign>, &
wurde þe þæt þonne to myclum gedwylde on þære Easterlican tide
oððe on þæs monan ylde.
 106.5. Ðas þry <foreign>embolismi</foreign> beoð on þam eahta gearum, þe
rimcræftige weras on Grecisc hatað <foreign>ocdoade</foreign> & on Lyden <foreign>octo anni</foreign>
& on Englisc eahta gear.
 106.7. Eahta & endlufon beoð nigontyne: swa lange yrnð se
circul, & on þam circule syndon seofon gear <foreign>embolismares</foreign> & twelf
<foreign>communes</foreign>.
 106.11. Þa endlufon gear þe beoð æfter þam eahta gearum
hatton on Grecisc <foreign>endekade</foreign>, & on Lyden <foreign>xicim</foreign>, & on Englisc
endlufon.
 106.13. Soðlice on þam endlyftan geare þæs circules,
þonne se forma <foreign>embolismus</foreign> byð on þam <foreign>endecade</foreign>, þæt ys on þam
endlufon gearum, þonne beoð <foreign>xxtig epacte</foreign>, & forþan byð se mona
on <foreign>kl Septembris & Octobris xxv</foreign>, & on <foreign>kl Nouembris & Decembris
xxvii</foreign>; on <foreign>kl Ianuarii, xxviiii</foreign>; on <foreign>quarta non Ianuarii xxxtig</foreign> nihta eald,
& he byþ þær geendod.
 106.19. & se mona byð <foreign>embolismus</foreign>.
 106.20. On <foreign>tertia non Ianuarii luna prima</foreign>, & on <foreign>pridie kl
Februarii xxix</foreign> on <foreign>kl Februarii xxx</foreign>: þes mona gebyrað Ianuario.
 106.22. On <foreign>quarta n Februarii luna prima</foreign>; on <foreign>pridie kl Martii
luna xxvii</foreign>; on <foreign>kl Martii xxviii</foreign>; on <foreign>vi non Martii xxix</foreign>: þes byð
Februarius mona.
 106.25. Witodlice se mona, þe onginð on <foreign>v non Martii</foreign> niwe
& byð adwæsced oððe geendod þrittig nihta eald on <foreign>kl Aprelis</foreign>,
he byð Martius mona.
 106.28. & se mona, þe byð anre nihte eald on <foreign>iiii non
Aprelis</foreign>, he byð Aprilis, & he byð adwæsced nigon & twentig
nihta on <foreign>pridei kl Mai</foreign>.
 108.1. & se ðe onginð <foreign>prima</foreign> on <foreign>kl Mai</foreign>, he byð his;
& he sceal geendian þrittig nihta eald.
 108.3. Þa oðre fyliað heora gewunan.
 108.4. Be þam Oðrum <foreign>Embolismum</foreign>.
 108.5. <foreign>De secundo anno embolismi</foreign> þe byð on þam <foreign>endecade</foreign>,
synt, swa seo ræding cwyð, þreo & twentig epacte; forþan byð se
mona on <foreign>kl Septembris & Octobris xxvii</foreign> & on <foreign>kl Nouembris &
Decembris xxx</foreign>.
 108.8. Soðlice se mona þe byð on <foreign>kl Nouembris xxx</foreign>.
 108.9. & þær geendað, he byð his mona.
 108.10. & se ðe geendað on <foreign>kl Decembris xxx</foreign>, se byð
<foreign>embolismus</foreign>.
 108.11. & se ðe byð <foreign>prima</foreign> on <foreign>quarta non December</foreign>, &
geendað <foreign>xxix</foreign> on <foreign>iiii kl Ianuarii</foreign>, he byð Decembris.
 108.13. On <foreign>pridie kl Ianuarii prima</foreign>; on <foreign>iii kl Februarii xxx</foreign>,
he byð Ianuarii.
 108.14. Þa oðre healdað heora gewunan.
 108.16. <foreign>De Tertio Anno Endecadis</foreign>.
 108.17. On þam þriddan <foreign>endecade</foreign> beoð syx & twentig
<foreign>epacte</foreign>.
 108.18. Þises geres ne miht þu gemetan þæs embolismus
monðes epactas buton þu nyme þæs oðres geares epactas.
 108.19. Þæs ærran geares epacte wæron fiftyne, forþon
wæs se mona on <foreign>kl Augusti xxix</foreign>, & þær he wæs geendod, forðan
he wæs his.
 108.22. Soðlice se ðe on <foreign>quarta non Augusti</foreign> onginð &
geendað þrittig nihta eald on <foreign>pridie kl Septembris</foreign>, he byð
<foreign>embolismus</foreign>.
 108.24. On <foreign>kl Septembris</foreign> & Octobris, þurh syx & <foreign>xx</foreign>
epactas, byð se mona anre nihte eald.
 108.25. <foreign>Cetere ordinem suum deinceps sequuntur</foreign>, þæt ys on
Englisc þa oðre monðas syððan farað æfter heora gewunan.
 110.1. <foreign>De Quarto Anno Endecadis</foreign>.
 110.2. Nu we habbað ymbe þas <foreign>embolismus</foreign> gesprecen, uton nu
ymbe þone seofoðan <foreign>embolismum</foreign> wurdlian.
 110.3. Witodlice on þam ytemestan geare þæs endecades synt
eahtatyne <foreign>epacte</foreign>; forðon September & October habbað <foreign>lunam xxiii</foreign>,
Nouember & December habbað fif & twentig nihta ealdne monan &
Ianuarius/ hæfð seofon & <foreign>xx</foreign>, & Februarius eahta & twentig
& Martius seofon & <foreign>xx</foreign>, & Aprelis & Maius eahta & twentig,
& Iunius <foreign>xxx</foreign> on þam forman dæge, & Iulius on þam forman
dæge anre nihte ealdne, & Augustus twa nihta ealdne monan, &
September fif nihta ealdne monan.
 110.12. Forþan we doð ane ylde þam monan on Aprili &
Maio, forþan se mona þe byð on <foreign>kl Aprilis xxviii, & iiii N Aprelis
xxviiii, (11015) & iii N Aprelis xxx embolismi est</foreign> he ys þæs
<foreign>embolismus</foreign> mona.
 110.16. & se mona þe on <foreign>pridie N Aprelis</foreign> byð agunnen niwe
& byð geglenged eall oð <foreign>vi N Mai</foreign> nigon & twentig nihta eald, se
byð Aprelis; he byð witodlice þære Easterlican tide, & he byð
<foreign>quartadecima</foreign> on <foreign>xv kl Mai</foreign>, & buton þu þus dydest, þonne come þe
mycel gedwyld on þære Eastertide & on þæs monan ylde.
 110.22. Se mona þe onginð niwe on <foreign>v N Mai</foreign> & byð geendod
þrittig nihta eald on <foreign>kl Iunii</foreign>, he byð Maius mona.
 110.24. & se mona þe onginð niwe on <foreign>quarta N Iunii</foreign>, &
byð geendod <foreign>xxix</foreign> on <foreign>pridie kl Iulii</foreign>, he byð his mona.
 110.26. & se mona þe byð on <foreign>kl Iulii</foreign>, & byð
adwæsced oððe ateorod <foreign>iii kl Augusti</foreign> þrittig nihta eald, he byð
Iulius mona.
 110.28. Se soðlice þe on <foreign>pridie kl Augusti</foreign> byð niwe, he
witodlice healt his endebyrdnysse, & geendað <foreign>xxix</foreign> on <foreign>v kl Septembris</foreign>:
forþon byð niwe mona on <foreign>iiii kl September</foreign>, & on <foreign>iii kl luna
secunda</foreign>, & on pridie <foreign>kl luna iii</foreign>.
 112.3. On <foreign>kl Septembris</foreign>, na <foreign>quarta</foreign> æfter þam gerime, ac
<foreign>quinta</foreign>, for þæs monan oferhlype, <foreign>id est (1125) propter saltum</foreign>.
 112.6. <foreign>DE ANNO ET DIE ET NOCTE ET HORIS ET EIVS PARTIBVS</foreign>.
 112.8. Oft we habbað gehrepod ymbe þæs geares dagas, þe
getelwise witan nemniað on Lyden <foreign>solaris annus</foreign> & on Englisc þære
sunnan gear.
 112.10. <foreign>Lunaris annus</foreign> byð ælce geare, þæt ys þæs
monan ger, & <foreign>decennouenalis</foreign>, þæt ys, se circul þe swa ys genemned,
& <foreign>communis</foreign>, þæt ys gemæne ger.
 112.13. Hyt byð oðre hwile on þam oðrum geare, & oft on
þam þriddan, swa ic her onem wylle gesettan, þæt þam sleacan preoste
ne þince to mycel geswinc, þæt he undo his eagan herto.
 112.17. Forþon ys dæg gecweden, forþon þæt lyft byð
aliht þurh þære sunnan leoman, & heo totwæmð þære nihte
þystru mid hyre beorhtnysse.
 112.19. On twam wisum ys se dæg gecweden, <foreign>naturaliter et
uulgariter</foreign>, þæt ys gecyndelice & ceorlice.
 112.21. Þæt ys þæs dæges gecynd, þæt he hæbbe
feower & twentig tida fram þære sunnan upsprunge þæt he eft up
hyre leoman ætywe.
 112.23. <foreign>Vulgaris uel artificialis dies est</foreign>, þæt byð
ceorlisc dæg oððe cræftlic, fram þære sunnan anginne þæt
heo to setle ga, & eft cume mancynne to blisse.
 112.26. Se dæg þe hæfð feower & twentig tida, he
hæfð syx & hundnigontig <foreign>punctos</foreign>.
 112.28. Feower <foreign>puncti</foreign>, þæt synt prican, wyrcað ane tid on
þære sunnan ryne; & forþan ys se prica gecweden, forþan seo sunne
astihð pricmælum on þam dægmæle.
 112.31. Me ys neod þæt ic menge þæt Lyden amang þissum
Englisce.
 114.1. <foreign>Punctus a pungendo dicitur</foreign>.
 114.1. Forþan ys se prica gecweden, forþan he pingð oððe
pricað.
 114.2. Hawa, la cleric, hu seo sunne pricmælum stihð on þam
dægmæle; þonne miht þu gleawlice ascrutnian þas prican þe we ymbe
sprecað.
 114.5. Þæt ys se sticca on þam dægmæle ariht stent,
þonne miht ðu asmeagan hu gefædlice seo sunne gesihð on þam
dægmæle, eall swylce sum getyd wer sitte & sum meteruers mid his
feðere awrite.
 114.8. Syx & hundnigontig prican beoð on þam dæge, &
þa prican habbað <foreign>minuta</foreign> twa hund & feowertig.
 114.10. <foreign>Minutum</foreign> ys se teoðan dæl þære tide, & ys
gehaten <foreign>minutum</foreign> for þam lytlan fæce, & he ys læsse þonne sy
<foreign>momentum</foreign>.
 114.12. Rabanus cwyð þæt se dæg hæfð <foreign>partes</foreign>,
þæt synt dælas, & boceras beotlice habbað dælas: þæra
synd eahta, þæsðe hig gylpað gelome, & ymbe cyrtenlice sprecað.
 114.15. On þam dæge beoð þreohund dælas & syxtig.
 114.16. <foreign>Partes a partitione circuli zodiaci uocantur</foreign>: for
þære todælednysse dælas synt gecwedene, þe beoð on þam circule
þe ys <foreign>zodiacus</foreign> geciged, oððe <foreign>horoscopus</foreign>, oððe <foreign>sideralis</foreign>,
oððe <foreign>signifer</foreign> oððe <foreign>Mazaroth</foreign>.
 114.20. <foreign>Zodiacus</foreign> ys se circul genemned þe þa twelf tacna
geondscriðað; & <foreign>horoscopus</foreign>, he ys geciged for þæra tida ryne,
þe seo sunne þurhfærð þone circul; & <foreign>sideralis</foreign> he hatte,
forþan þa tunglan hine wundorlice geondfarað; & <foreign>Signifer</foreign> he ys
geclypod, forþan þa twelf tacna hine þurhsmugað; <foreign>Mazaroth</foreign> hatton þa
twelf tacna þe geondfarað þæne circul.
 114.26. Heræfter we wyllað þisne circul amearkian, þæt
se uplendiscea preost wite his naman & þara twelf tacna.
 114.28. Him mæg beon þe glædre his heorte, þe he sum
þing herof undergyte.
 114.30. Ðes circul stent on þrym hund dælum & fif &
syxtig, & ys on twelf todæled, þæt ys, on twelf tacnum.
 116.1. & seo sunne wunað on ælcum tacne þrittig daga
& tyn tida & healfe tid, swa hyt awriten ys on Lyden: <foreign>Sol moratur in
unoquoque signo tricenis diebus ac denis horis et dimidia</foreign>.
 116.4. Twelf siðon þrittig beoð þreo hundred & syxtig.
 116.5. On þam twelf siðon tyn tidum & twelf siðon
þære healfre tide beoð up asprungen fif dagas & syx tida.
 116.7. Of þissum syx tidum wihst an dæg binnan feower wintrum,
swa we hyt her amearcod habbað.
 116.9. Her ys <foreign>zodiacus</foreign> synewealt amearcod, & þæra twelf
tacna naman, & þærto hu fela dagas & hu fela tida seo sunne
wunað on ælcum tacne.
 116.12. Her wiðufan we geswutelodon þæt on þam dæge
wæron dælas: nu gecyðað we þæt on þam dæge beoð nigon
hund & syxtig <foreign>momenta</foreign>.
 116.14. <foreign>Momemtum</foreign> ys gewyss stow þære sunnan on heofenum.
 116.15. Þonne he byð feowertig siðon gegaderod, þonne
gefylleð he ane tid; & he ys gecweden for þæra tungla hwætnysse
<foreign>momentum</foreign>, þæt ys styrung, & on Lyden <foreign>a motu siderum</foreign>.
 116.19. Se dæg hæfð <foreign>ostenta</foreign> an þusend & feower
hundred & feowertig.
 116.20. <foreign>Ostentum</foreign> ys se syxteoðan dæl anre tide, & he
hæfð on him þreohund & syx & hundseofontig <foreign>atomos</foreign>.
 116.23. Se an dæg hæfð feower & twentig tida, & syx
& hundnigontig prican & <foreign>minuta</foreign> twa hundred & feowertig, &
þreohund dælas & syxtig, & <foreign>momenta</foreign> nigon hundred & syxtig,
& <foreign>ostenta</foreign> an þusend & feowertig & feower hundred, &
<foreign>atomos</foreign> fifhund þusend & feowertig þusend & an þusend &
feowertig & feower hundred.
 116.28. Ic wene, la uplendisca preost, þæt þu nyte hwæt
beo <foreign>atomos</foreign>, ac ic wylle þe þises wordes gescead gecyðan.
 116.31. <foreign>Tomos</foreign> on Grecisc on Lyden ys gereht <foreign>diuisio</foreign>, & on
Englisc todælednyss; & <foreign>atomos</foreign> on Grecisc on Lyden <foreign>indiuisio</foreign>,
þæt ys untodælednyss.
 118.1. Fif untodælednyssa hiw synt: an bið on lichaman,
oðer on þære sunnan, þridde on þam gebede, þæt ys on boclicum
cræfte.
 118.3. Se læsta dæl on þam stæfgefege ys <foreign>littera</foreign>.
 118.4. Þonne we sumne dæl todælað on þære spræce
oððe on þam gebede, þonne todælon we ærest þa syllabas, swylce
ic þus cweðe: <foreign>O Tite tute Tati tibi tanto tyranne tulisti</foreign>; &
syððan þæt stæfgefeg on þam stafum.
 118.8. Se stæf ne mæg beon todæled.
 118.10. Eac þes <foreign>atomos</foreign> byð on þam getele, swylce ic
cweðe þam preoste þas þing to bysne: þæt lice getæl hyt mæg
becuman to þam þusende, & gif hyt byð todæled hyt mæg cuman to
þære annysse, þæt hyt ne mæg nan man todælan.
 118.14. Swylce ic þis þe do to bisne: feower & syxtig, gif
hig beoð todæled, þonne byð se an dæl twa & <foreign>xxxtig</foreign>.
 118.16. Todæl þa twa & <foreign>xxxtig</foreign>, & se an dæl
byð/ syxtyne.
 118.17. Todæl þa syxtyne; þonne byð se an dæl eahta.
 118.18. Todæl þa eahta; þonne beoð þær feower to
lafe.
 118.19. Todæl þa feower, þonne beoð þær twa to lafe.
 118.20. Todæl þa twa; þonne byð an to lafe; þæt ys
untodallic.
 118.21. <foreign>Atomos</foreign> ys on ðære tide, þonne þu todælst
þæne dæg oððe þa tide þurh þa punctas þæt þu cymst to
swa lytlum þinge, þæt þu ne miht natoþæshwon hyt todælan, swa
ys seo brachwil on þæs mannes eagan; heo ys soðes <foreign>atomus</foreign> on þissum
cræfte.
 118.26. Nu we wyllað ymbe þa todælednysse wurdlian.
 118.27. Feowertyne todælednyssa synd on þam dæge, þa synd
þus genemde: <foreign>Atomos</foreign> ys þæt læste getæl, þæt rimcræftige
men oðerhwile hatað for his gehwætnysse <foreign>momentum</foreign>, oððe <foreign>punctum</foreign>,
forþan hyt ys swa lytel þæt man hyt ne mæg todælan.
 120.2. Oðer todælednyss hatte <foreign>momentum</foreign>; þridde <foreign>minutum</foreign>;
feorðe <foreign>punctus id est prica</foreign>, fifte <foreign>hora id est tid</foreign>, syxte <foreign>quadrans</foreign>
feorðling, seofoðe <foreign>dies</foreign> dæg, eahtoðe <foreign>ebdomada</foreign> wucu, nigoða
<foreign>mensis</foreign> monð, teoða <foreign>triformis uicissitudo</foreign> þryfeald gewrixl,endlyfta
<foreign>annus</foreign> gear, twelfta <foreign>etas</foreign>, þrytteoða <foreign>seculum</foreign>, feowerteoða <foreign>mundus</foreign>.
 120.8. Heræfter we wyllað þas þing mid sceortre race
oferyrnan.
 120.9. Fifhund & feower & syxtig <foreign>atomi</foreign> gewyrcað an
<foreign>momentum</foreign>; feower <foreign>momenta</foreign> gefyllað <foreign>minutum</foreign>, & twegen <foreign>minuta</foreign> &
healf gewyrcað anne prican, & feower prican gewyrceað ane tid on
þære sunnan ryne, & syx tida wyrcað anne fyrðling, & feower
fyrðlingas wyrcað anne dæg, & seofon dagas ane wucan.
 120.17. Seo wucu on Grecisc hatte <foreign>ebdomada</foreign> & on Lyden
<foreign>septimana</foreign>.
 120.18. Seofon daga ryne ys seo wucu, & feower wucan wyrcað
anne monð, & þry monðas wyrcað þryfeald gewrixlunge þæra
feower timan, þæt ys lengtenis & sumoris & hærfestis &
wintres, þæt heora ælc hæfð þry monðas.
 120.22. Þas feower timan gefyllað twelf monðas.
 120.23. & feower ger gewyrcað þæt <foreign>bissextimel</foreign> ger,
& fiftyne gear gewyrcað þone circul þe hatte <foreign>Indictionalem</foreign>;
þæt/ iunge preostas ne mihton næfre aredian, forþam þe hyt ys
uneaðe cuð þam ealdum witum.
 120.27. Nigontyne gear wyrcað þæne circul, þe wise witan
hatað <foreign>decennouenalem</foreign>.
 120.28. Eallswa eac nygontyne gear gefyllað þone circul þe
uðwitan hatað <foreign>lunarem</foreign>.
 122.1. Eahta & twentig gear gefyllað þæne circul þe ys
genemned <foreign>solaris</foreign>.
 122.3. <foreign>Aetas</foreign> man hæt ealne þisre worulde ryne.
 122.4. <foreign>Seculum</foreign> man hæt ealne þæne fæc fram frymðe
þisre worulde oð hyre ende, & <foreign>mundus</foreign> ys gehaten eall þæt ys
betweox heofenum & eorðan & on þære sæ.
 122.7. <foreign>De Sole</foreign>.
 122.8. Be þære sunnan cweðe we þus: ðonne heo up arist,
þonne wyrcð heo dæg; þonne heo nyðer byð astigen, þonne bringð
heo þa niht, swa sum wita be hyre gyddode: <foreign>Nam dies est sol super terras:
nox est sol sub terras</foreign>.
 122.12. Se dæg hæfð þreo todælednyssa: seo forme hatte
<foreign>mane</foreign>, þæt ys ærnemerigen, & seo oðer ys gecweden <foreign>meridies</foreign>,
& seo þridde ys geciged <foreign>suppremum</foreign>, þæt ys on æfen oððe seo
ytemeste tid.
 122.16. Nu be þære nihte uton sum þing her uparæran.
 122.16. Heo ys gesett manncynne to reste, & þæt þa
nytenu þe þæs dæges leoht ne magon geþolian, þæt hig on niht
heom mete gestrynon.
 122.19. Seo niht hafað seofon todælednyssa: <foreign>crepusculum</foreign> ys
seo forme, þæt ys æfengloma; oðer ys <foreign>uesperum</foreign>, þæt ys æfen
oððe hrepsung; þridde <foreign>conticinium</foreign>, þæt ys switima oððe
salnysse timan; feorðe <foreign>intempestiuum</foreign>, þæt ys midniht oððe
unworclic tima; fifte <foreign>gallicinium</foreign>, þæt ys hancred; þonne sceolon gode
munecas arisan & Gode singan; syxte <foreign>matutinum uel aurora</foreign>, þæt ys
dægred; þonne eac gewuniað þa syfre Godes þegnas mid mode &
stefne God to wurðian & <foreign>Benedictus Dominus</foreign> bliðelice upahebban; seo
seofoðe ys þære nihte todælednyss <foreign>diluculum</foreign> geciged, þæt ys
ærnemergen betwux dægrede & þære sunnan uppgange.
 124.5. Seo sunne æfre byð yrnende ymbe þas eorðan, &
eall swa leohte heo scinð under þære eorðan on middre nihte, swa heo
deð bufan eorðan on middæge.
 124.7. On þa healfe þe heo scinð þær byð dæg; &
on þa healfe þe heo ne scinð þær byð niht.
 124.9. Æfre byð on sumere sidan þære eorðan dæg,
& on sumere sidan niht.
 124.10. Se dæg from þissere worulde frymðe forestop þa
niht eall oð Cristes æriste; ac syððan He þa niht gewuldrode mid His
æriste, heo forestop þæne dæg.
 124.13. On þam dæge ys seo forme tid <foreign>prima</foreign> gehaten: on
þære sceolon gemearcode cnihtas geornlice to Gode clypian & þa syx
tida bliðelice wurðian mid sealmsange Godes lof upahebbende, swa se haliga
wer Ambrosius iu dagum cwæð: <foreign>Iam lucis orto sidere</foreign>.
 124.19. Nu we sceolon, cwæð se getyddosta biscop, biddan
þone godan leohtes ordfruman eaðmodlice swyðe, þæt He us gescylde on
dægðerlicum dædum wið hefigum synnum, þæt we ne gefremmon gylta
ænigne, ac þæt þonne se dæg gewit & seo niht onsihð to
werium mankynne syn we clæne beforan þæs ælmihtigan ansyne þurh
lichaman ures hæbbednysse, þæt we geearnion æt Criste sylfum ece
mede & Hine to herianne a butan ende.
 126.1. Hwæt, þa halgan underntid arcebiscopas mid gehadedum
þegnum kyrtenlice wynsumiað & þa æðelan munecas þære tide
lof mid kyrriole & engla lofsange gewurðiað.
 126.4. Hwæt, hig forwel oft þæt lof gelengað, þæt
hig þa syxtan tid wynsumlice geglengað, wilnigende mid þissum þeowdome
cuman to ecum freodome.
 126.7. BE ÐÆS MONÐES TIDVM.
 126.8. An ælpi monð æfter þære sunnan ryne hæfð
seofon hundred tida & twentig, & twa þusend & eahta hundred &
hundeahtatig prican, & <foreign>minuta</foreign> seofon þusend & twahund, &
<foreign>momenta</foreign> twentig þusend & eahta þusend & eahta hundred, &
<foreign>ostenta</foreign> þreo & feowertig þusenda & twa hundred, & <foreign>atomos</foreign>
anhund þusenda & hundteontig siðon syxtig þusenda.
 126.14. Þis sy gewurdlud vel gesprecen be anum monðe.
 126.15. BE ÐÆS GEARES TIDVM.
 126.16. <foreign>Annus solaris</foreign> hæfð þreohund daga & fif &
syxtig/, & twa & fiftig wucena, & twelf monðas.
 126.17. & soðlice þæt ger hæfð eahta þusend tida
& seofonhund tida & syx & syxtig, & fif & þrittig
þusend prican & an hundred & hundnigontig, & <foreign>minuta</foreign>
hundeahtatig þusend & seofon þusenda & syx hundred & syxtig,
& <foreign>momenta</foreign> þreohund þusenda & fiftig & syx hund &
feowertig, & <foreign>ostenta</foreign> fifhund þusend & fif & twentig þusend
& nigonhund & syxtig, & <foreign>atomos</foreign> anhund þusend & hundteontig
siðon tyn þusend & nigon siðon hundteontig þusend & þusend
siðon þusend & nigonhund þusenda & an & þrittig þusend
& syxtig.
 128.1. BE ÞÆRE SVNNAN.
 128.2. <foreign>Sol</foreign>, þæt ys sunne, ys gecweden forþon heo ana
scinð swyðust betwux eallum tunglum, & se mona ys <foreign>luna</foreign> uel <foreign>Lucina</foreign>
on Lyden geciged, swa se þeodwita Virgilius cwæð: <foreign>Casta, faue,
Lucina</foreign>.
 128.7. Þa steorran synt gecweden þurh heora stede, forðon hig
synd fæste on þære heofene.
 128.8. Þæt manega menn geseoð feallan of þære heofone
swylce hyt syn steorran hyt beoð spearcan of þam rodere þurh þæs
windes blæs, þe þænne swyðlice þe heannyssa þæs roderes
secð/ mid his þodenum.
 128.12. Þa steorran, þe man hæt <foreign>planete</foreign> on Lyden & on
Grecisc synd gecweden <foreign>apo tes planes, hoc est ab errore</foreign>; & oðre
hwile hig beoð on eastende þære heofone, swa sunne byð dæghwamlice;
& se mona gelome geondscrið þæne circul þe hatte <foreign>zodiacus</foreign>.
 128.17. Eall swa deð se steorra þe hatte <foreign>Veneris</foreign>, & eac
<foreign>Mercurius</foreign>: þæt ylce we cweðað be þam steorran þe hatte <foreign>Martis</foreign>,
& eac be þam þe ys <foreign>Iouis</foreign> geciged.
 128.19. <foreign>Saturnus</foreign> ys se yfemesta; he geyrnð his ryne binnan
þrittigum wintrum; & se oðer ys geciged <foreign>Faeton</foreign> oððe <foreign>Iouis</foreign>;
twelf wintrum he geyrnð his ryne: & se þridda, þe hatte <foreign>Vesper</foreign>
oððe <foreign>Martis</foreign>, he gefærð his ryne binnan twam wintrum.
 128.24. Seo sunne ys onmiddan þissum tacnum gesett, & heo
geyrnð hyre ryne binnan eahta & twentigum wintrum.
 128.26. Þæræfter on þam circule Lucifer uparist,
þæne sume uðwitan hatað <foreign>Candidum</foreign>.
 128.27. He yrnð nigon ger hys ryne: he ys <foreign>Veneris</foreign> gehaten: he
scinð ealra steorrena beorhtost.
 130.2. Mercurius yrnð twentig wintra his ryne.
 130.3. <foreign>Luna</foreign>, þæt ys mona: he geondscrið hys ryne binnan
nigontyne wintrum.
 130.5. Iu dagum Romani & eac Angli gehalgedon on þisra tungla
gemynde heora dagas; & þæne forman dæg hig heton Sunnandæg,
forþan heo ys ealra tungla wlitegost; & se dæg wæs ealra daga
fyrmest on heora dagum, & nu ys on urum timan, Gode lof, ealles.
 130.9. Þone oðerne dæg hig heton Monandæg, forþon he ys
beorhtost æfter þære sunnan.
 130.11. Ðæne þriddan <foreign>Marte</foreign> hig getealdon, & þone
feorðan <foreign>Mercurio</foreign>, & þone fiftan <foreign>Ioue</foreign>, & þone syxtan <foreign>Venere</foreign>
& þone seofeðan <foreign>Saturnus</foreign>.
 130.14. Hig wendon, ure yldran, þæt hig hæfdon gast of
þære sunnan, & lichaman of þam monan, & andgyt of <foreign>Mercurio</foreign>,
& of <foreign>Venere</foreign> lust, & blod of <foreign>Marte</foreign>, & gemetgunge of <foreign>Ioue</foreign> &
wætan of <foreign>Saturno</foreign>.
 130.17. Swylc wæs hwilon ealdra witan ungewitt: Gode lof
þæt iunge þæne dwolscipe forhicgað.
 130.20. Þæs Sunnandæges nama wæs of þære sunnan;
& þæs Monandæges of þam monan; & Tiwesdæges of <foreign>Marte,
Iouis</foreign> sunu, þæs scyndles; & Wodnesdæges of <foreign>Mercurio, Maia</foreign> sunu;
& þunresdæg of <foreign>Ioue, Saturnus</foreign> sunu; & Sæternesdæg of
<foreign>Saturno, Iouis</foreign> fæder.
 130.24. Ac se arwurða biscop Siluester þisra daga naman awende
on <foreign>feriam</foreign>; & cwæð þæt se Sunnandæg wære Godesdæg &
gecigde/ hyt þæne forman dæg; & þone Monandæg <foreign>feriam
secundam</foreign>, þæt byð se oðer restedæg; & ealle þa oðre he
genemde swa we hig on Lyden cigeað.
 132.1. An steorra ys genemned <foreign>cometa</foreign>.
 132.1. Þonne he ætywð, þonne getacnað he hungor oððe
cwealm oððe gefeoht oððe tostencednyss þæs eardes oððe
egeslice windas.
 132.4. Manega þing we mihton of þeodwitena gesetnysse herto
geicean; ac forþan þe we witon þæt þas þing þincað clericum
& uplendiscum preostum genoh mænigfealde, nu wille we ure spræce
awendan to þam iungum munecum þe heora cildhad habbað abisgod on
cræftigum bocum.
 132.9. Swylce ic of manegum feawa hrepige: hig habbað ascrutnod
Serium & Priscianum, & þurhsmogun Catus cwydas þæs calwan esnes,
& Bedan gesetnysse þæs arwurðan boceres.
 132.12. Nu þyrst heom þearle swyðe to þissum cræfte,
þæsðe we wenað.
 132.13. Nu we heora willan cunnon, we þenceað heom þæne
burnan to ætywanne, þe hig magon halwendne tige of drincan, & eac
oðrum fægere lare & lafe forlætan.
 132.17. We gesetton on þissum <foreign>enchiridion</foreign>, þæt ys
<foreign>manualis</foreign> on Lyden & handboc on Englisc, manega þing ymbe gerimcræft,
forþon we woldon þæt iunge men mihton þe leohtlicor þæt Lyden
ongitan & wið ealde preostas ymbe þas þing þe rumlicor sprecan,
& we woldon þæt þas word heom wurdon cuðe, forþon hig synd mid
myclum geswince mancynne geswutelode.
 132.24. Heræfter we þencað iunge mynstermen to gegretanne
& mid twyfealdum este gefrefrian, þæt synt mid þam Easterlicum
gerenum, & mid eallum þam þingum þe behefuste synt þærto to
witanne ægðer ge on circulum ge on twelf bredun, þe þa þeodwitan
þærto amearcodon.
 132.29. We byddað þa boceras & þa getydde weras, þe
þas þing fulfremedlice cunnon, þæt heom hefelice ne þincen þas
þing þe we medomlice iungum cnihtum gesettað & sendað.
 132.32. We habbað on gastlicum gewritum oft gehyred, þæt us
ys beboden þæt we lufian urne Drihten, & ure nextan swa swa us sylfe;
forþon we doð þas þing & na for ydelum gylpe.
 134.6. <foreign>INCIPIT TERTIA PARS</foreign>.
 134.7. <foreign>Pasca</foreign> ys Ebreisc nama, & he getacnað oferfæreld.
 134.8. God ælmightig ferde on Egiptena lande hi sleande &
alysende Israela bearn.
 134.9. Hyt ys gerædd þæt Moyses lærde þæt folc
þurh Godes bebod, & þus wordum mælde: þes monð ys se forma
monð on þæs geares monðum.
 134.12. On þam teoðan dæge þisses monðes, nime
æghwylc hiwræden of ælcum huse an lamb, & gif þær beon læs
manna þonne þæt lamb mæge fretan, þonne nyme he hys neahgebur, þe
him gehendost sy, þæt he mæge þæt lamb clænlice fretan.
 134.16. Hyt sceal beon hwites hiwes oððe butan womme hecyn,
& anes geares eald.
 134.17. Æfter þam ylcan gewunan, nymað þæt hecyn, &
healdað hyt þæt se mona beo feowertyne nihta eald, & offrige hyt
syððan eall seo menio Israela bearna on æfen, & nimon of þam
blode, & do on ægðrum gedyrum & on þam oferslege, þær hig
þæt lamb inne eton: & on þære nihte eton hig þæt flæsc,
& þæt beo gebræd on fyre: & eton hig þeorfne hlaf mid grenum
lactucum.
 134.24. Ne ete ge hreaw þæt lamb, ne gesoden on wætere, ac
on fyre gebræd; þæt heafod mid þam fotum & þæt inneweard
forswelgað, & ne tobrece ge nan ban, & ne belæfe þær nan
þing oð ærnemerigen.
 134.28. Gif þær hwæt beo to lafe, þæt ge
forbærnon.
 134.28. Ete ge þus þæt lamb: ymbgyrdað eowre lendena,
& habbað eowre scos on eowrum fotum, & stafas on eowrum handum; &
etað ofestlice: <foreign>est enim Phase, id est transitus, Domini</foreign>: hyt ys witodlice
Godes færeld.
 136.4. Nu we þas þing habbað sceortlice gebreued æfter
þære ealdan ægesetnysse, hyt ys mycel þearf þæt we hig smealice
apinsion æfter þam dihte, þe þa fulfremede trahtneras þurh þæs
Halgan Gastes gife hyt asmeadon.
 136.8. Vton nu, la arwurðan gebroðro, us gegearwian þis lamb
to etanne.
 136.9. We synt Abrahames bearn, & eac Israeles, his sunu sunu,
bearn we synt getealde.
 136.10. Israel ys gereht on Lyden <foreign>uidens Deum</foreign>, & on Englisc
God geseonde.
 136.12. Þæt gewrit cwyð þæt man sceal witan mid fullum
gesceade hwær beo þæt angin þæs forman monðes, þæt ys on
Lyden <foreign>prima incensio lune Pascalis</foreign>.
 136.14. Ælc preost sceal witan þæt æfter <foreign>viii id
Martius</foreign>, locahwær beo se mona niwe, þæt he gebyrað to þære
Easterlican tide; & þæt he mot understandan mid deoplicum mode,
þæt he gyme æfter <foreign>xii kl Aprelis</foreign> hwær beo se mona feowertyne nihta
eald, & wite eac þæt he byð þæt gemære þæs termenes
Pasche.
 136.20. Gyf he byð on Sunnandæg <foreign>luna xiiii</foreign>, þænne
anbydie we þæt se oðer Sunnandæg cymð; gif he byð on
þunresdæg, þonne do we þæt ylce.
 136.23. Se Easterlica freolsdæg ne mæg næfre beon ær
<foreign>xima kl Aprelis</foreign>, ne lator þonne <foreign>vii kl Mai</foreign>.
 136.25. Ðæs forman monðes angin ys to witanne fram <foreign>viii id
Martii</foreign> oð <foreign>nonas Aprelis</foreign>, & se <foreign>terminus</foreign>, þæt ys <foreign>xiiii. luna</foreign>,
ys to ascrutnianne fram <foreign>xii kl Aprelis</foreign>, þæt ys, fram þære emnihte,
þe on Lyden <foreign>equinoctium</foreign> genemned ys.
 136.29. Heo ys <foreign>uernale</foreign> gehaten, þæt ys seo lengtenlice
emniht.
 136.30. Se Easterlica freolsdæg ys to secanne fram <foreign>xi kl
Aprelis</foreign> eall oð <foreign>vii kl Mai</foreign>.
 138.1. Þæs Easterlican dæges mona, he ne mæg beon
læssa, þæt ys geongra, þonne <foreign>xv</foreign>, ne yldra þonne <foreign>xxi</foreign>.
 138.3. Ðas feower þing synt preostum to witanne, forþon þes
weg ys kynelic, & he nys na wyrðe þæt man fram him gecyrre naðer
ne on þa wynstran healfe ne on þa swyðran.
 138.7. Iudagum se wurðfulla biscop Theophilus, Alexandrige
mægðe, wrat ænne pistol, & asende hine þam yldran Theodosio
casere, þus cweðende.
 138.10. Hyt gedafenað, la wynsuma hlaford, gif <foreign>quartadecima
luna</foreign>, þæt ys se <foreign>terminus</foreign>, byð on Sunnandæg, þæt we anbidion
mid þam Easterlican dæge þæt se oðer Sunnandæg cume eallum
Cristenum folce to blisse, swa hyt getimað on þam eahtoðan geare, þonne
se termen byð: <foreign>quattuordene cubant in quadris</foreign>.
 138.17. Seo ræding cwyð þæt we sceolon niman þæt
lamb þonne se mona beo tyn nihta eald, & na þænne his leoht beo
ærest on weaxunge oððe up asprungen, ac þonne he beo full & his
leoma ealne middaneard oferscine.
 138.20. Þæs lambes flæsc we ne sceolon etan ofereall, ac on
anum huse, þæt ys on cyrican we sceolon ures Drihtnes lichaman & blod
mid myclum geleafan abyrgan.
 138.23. Þa þe butan geleafan þærto gað, hig ne
þicgeað þæs lambes flæsc, þe soð Crist ys, ac þæs dracan,
þe wæs geseald þam blacan folce to mete, þæt ys þam synfullum.
 138.27. Hyt cwyð þæt man sceal don þæt ylce ymbe
þæt tyccen.
 138.28. Se ðe hine sylfne þurh Godes mihta geclænsað, he
ytt þæs lambes flæsc; & þam synfullum byð þæt tyccen
ofslagen to þicgeanne, & gif he fullice gecyrð, on þam oðrum
monðe he mæg wyrcan Cristes Eastron & etan, swa se apostol cwyð,
<foreign>azima</foreign>, þæt ys þeorfhlaf, mid syfernysse & soðfæstnysse.
 138.33. La mynsterman, wylt þu witan hwæt þis tacnað?
 140.1. Sprec þæt soð sy & syfre beo & þæt þe
fremige, þonne ytst ðu <foreign>azima</foreign>, þæt ys hwit hlaf þære sifernysse
& þære soðfæstnysse.
 140.4. Ne wanda þu for þam welian þe ma þe for þam
wreccan; þeah he sy rice, þeah he sy æðelboren, gif he agylte, þrea
hine; þonne ytst ðu þine Eastrun mid grenum lactucum mid biternysse.
 140.7. Þæt wat eall ceorlisc folc þæt grene lactucas
beoð bitere, swa synt þa rican men to þreagenne.
 140.9. We sceolon etan þæs lambes heafod & his fet &
þa smalan þearmas; þæt ys þæt we sceolon gelyfan þæt God
ælmihtig wæs aa & ys & æfre byð; swa Iohannes cwyð: <foreign>In
principio erat Verbum, et Verbum erat apud Deum, et Deus erat Verbum</foreign>.
 140.13. Heræfter uton don, swa us beboden ys: ymbgyrde we ure
lendena mid clænnysse, & beon ure fet gesceode mid þære sybbe
bodunge, & ure stafas syn on urum handum to sleanne þa wyrmas, & eac
þa næddran, gif hig wyð us wyllað winnan oððe us derian.
 140.18. Hwæt synt þa wyrmas buton lyðre men &
geflitgeorne & Godes fynd & heora agenra sawla forwyrd?
 140.20. Hwæt seo ræding cwyð wel gehende þam ende, hyt ys
to gymanne: <foreign>Comedetis festinantes</foreign>.
 140.22. Heo lærð þæt we efstende eton.
 140.22. Vndergytað ge iunge & eac ealde þæt eow myngað
þis gewrit cweðende <foreign>festinantes</foreign>, þæt ys fefstende.
 140.24. Efstende we sceolon etan ure Easterlican blisse &
ofstlice we sceolon, & eac caflice, Godes bebodu healdan & gefyllan.
 140.26. We witon þæt we magon & moton todæg wel don; ac
we nyton hwæðer we moton to morgen.
 140.28. Forþon we sceolon efestan þas Easterlican þing to
asmeagenne & to gehealdanne, þæt we magon cuman to þam Easterlican
dæge þe aa byð mid fullum glædscipe & wynsumnysse & ecere
blisse.
 142.1. Her us ys geboden, þæt we eton lactucas & þy
syngrene & <foreign>azimos panes</foreign>, þæt synt þeorfe hlafas.
 142.2. Se ytt þeorfne hlaf, þe rihte weorc begæð butan
idelum gylpe, & mildheorte beboda deð butan þære synne
gemengednysse.
 142.5. Þeos foresprecene ræding cwyð: <foreign>Non comedetis ex eo
crudum quid nec coctum aqua</foreign>: Ne ete ge nan þing hreaw of him, þæt ys of
þam lambe, ne gesoden on wætere.
 142.8. Ælc þæra þe wyle þa Easterlican blisse
mærsian, ne sceal he naðer ne þæs lambes flæsc hreaw etan ne
gesoden, ac gebræd; þæt ys þæt he ne sceal þurh menniscnysse
wisdom þurhscriðan þa halgan flæscennysse ures Drihtnes, ne on Him
gelyfan, swylce He sy anfeald man, buton His godcundnysse; ac we sceolon
gelyfan þæt He ys soð man & soðlice soð God on þære
þrynnysse, þæt ys <foreign>Pater et Filius et Spiritus Sanctus</foreign>.
 142.16. Se Fæder & se Sunu & se Halga Gast ys an God on
ecre þrynnysse & on soðre Annysse.
 142.18. Nu we habbað medomlice þas þing gehrepod, hyt
þingð us gefædlic þing þæt we rumlicor þas gerenu atrahtnion.
 142.20. Ærest man asmeað þæs huses stede, & eac man
þæt timber beheawð, & þa syllan fægere gefegð & þa
beamas gelegð & þa ræftras to þære fyrste gefæstnað &
mid cantlum underwriðað, & syððan þæt hus wynsumlice
gefrætwað.
 142.24. Þas þing we cweðað ymbe þære Easterlican tide,
þe we þencað mid soðre race geglengan.
 142.26. Hwæt, seo clæne beo forwel oft wide & side
fægere blosman gegret swa lange, þæt hyre þa ruwan þeoh wurðað
swyðe gehefegode; & hig grimme windas gemetað & þa wreccan
geswencað, þæt heo earfoðlice cyððe, gegrapað.
 144.1. Syððan heo dollice hyre cynesetl gestihð, heo wyrð
glædlice on hyre heortan tobæd, þæt heo ne murnð leoflic leoð to
drymanne.
 144.4. Swa gedafenað esnum þam orpedan, þonne he god weorc
ongynð, þæt he þæt geornlice beswynce, þeah hine deofol mid his
lymum wylle gedreccan, & mid barspere beotige to ofsticianne.
 144.7. Selust huru þinga, la broðer min, ys to witanne, swa we
herbufan gepricodon, hwær se forman monð cume to mankynne, & æfter
þære emnihte þæt þu gyme mid gleawscipe þæs monan ylde &
þære þriddan wucan on þam monðe & þæs Sunnandæges
æfter feowertynum nihtum ealdum monan, & þæt se mona ne beo on
Easterdæg na geongra þonne fiftyne niht, ne yldra þonne an &
twentig.
 144.14. Theophilus hæfð gesett þæt on <foreign>xiiii lunam</foreign>
wæs se Hælend belæwed, & on <foreign>xv luna</foreign> ahangen, & þy
þryddan dæge He aras of deaðe.
 144.18. Heræfter synt amearkode þa feower gesceadwisnyssa ymbe
þæne forman monoð, & ymbe þæne termen, þæt ys <foreign>luna xiiii</foreign>
& ymbe þæne Easterdæg, & þæs dæges monan.
 144.21. On Easterdæg ne mæg se mona beon iungra þonne <foreign>xi</foreign>
ne yldra þonne <foreign>xxi</foreign>.
 144.21. Gyf hwylc man hyt on oðer wisan gedeð, he fleardað to
gewisse.
 144.22. Se mona on <foreign>Septuagessima</foreign> ne mæg beon læssa þonne
endlufon nihta eald, ne mara þonne seofontyne nihta eald.
 144.24. Se mona on lengtene ne mæg beon iungra þonne þreora
nihta eald, ne yldra þonne nigon nihta.
 144.25. Se mona on Easterdæg ne mæg beon iungra þonne
fiftyne nihta, ne yldra þonne an & <foreign>xxtig</foreign>.
 144.27. Se mona on Gangdagum ne mæg beon iungra þonne an &
twentig, ne yldra þonne nigon & <foreign>xxtig</foreign>.
 144.29. Se mona on Pentecosten ne mæg beon iungra þonne fif
nihta, ne yldra þonne endlufon.
 144.30. Easterdæg ne mæg beon næfre ær <foreign>xi kl Aprelis</foreign>,
ne æfter <foreign>vii kl Mai</foreign>.
 144.32. Gangdagas ne magon næfre beon ær <foreign>v kl Mai</foreign>, ne
æfter <foreign>ii pridie kl Iunii</foreign>, Pentecosten ne mæg beon ær <foreign>vi id Mai</foreign>, ne
æfter <foreign>idus Iunii</foreign>.
 146.1. <foreign>Septuagessima</foreign> ne mæg beon ær <foreign>xv kl Februarii</foreign>, ne
æfter <foreign>ix kl Martius</foreign>.
 146.3. Lengten ne mæg beon ær <foreign>v id Februarii</foreign>, ne lator
þonne <foreign>ii id Martii</foreign>.
 146.5. Her we amearkyað þæs monan circul þe fehð on
þam seofonteoðan geare on, & geendað on þam <foreign>xvi</foreign>.
 146.7. <foreign>A vii id Ian terminus lxx querendus est per lunam xmam</foreign>;
Fram <foreign>vii id Ianuarii</foreign> ys to secanne <foreign>terminus Septuagessime</foreign> þurh <foreign>x</foreign>
nihta/ ealdne monan.
 146.11. <foreign>A v kl Febr xl terminus querendus est per lunam ii</foreign>; Fram
<foreign>v kl Februarii</foreign> lengtenes <foreign>terminus</foreign> ys to secanne þurh twegra nihta ealdne
monan.
 146.16. <foreign>A v id Mart terminus Pascalis querendus est per lunam
quartam decimam</foreign>; Fram <foreign>v id Martii</foreign> ys to secanne <foreign>terminus Pasce</foreign> þurh
feowertyne nihta ealdne monan.
 146.21. <foreign>A xvii kl Mai terminus Rogationum querendus est per lunam
xv</foreign>; Fram <foreign>xvii kl Mai</foreign> ys to secanne Gangdaga termen þurh þæs monan
ylde, þe sceal beon twentig nihta eald.
 146.27. La orpeda cleric, gif þu wylle witan þa <foreign>terminos</foreign>,
þe we ymbe spræcon, wite hwylc ger hyt sy þæs monan circules
þæt man hæt <foreign>lunaris</foreign>; & þonne þu þæt wite, þonne tell
þu swa fela daga <foreign>a vii id Ianuarii</foreign> swa þær gewriten synt, swylce ic
þus cweðe: þæs forman geares, þæt ys <foreign>xus viius</foreign>, tel syx &
twentig fram <foreign>vii id Ian</foreign>.
 146.33. Þæt we be þissum cweðað, undergytað be eallum
þam oðrum terminum.
 146.35. Þonne þu cymst to <foreign>kl Februarii</foreign>, þonne byð
þær se <foreign>terminus</foreign>.
 146.37. Ymbe þæne circul þe ys genemned <foreign>Paschalis</foreign>,
oððe on Grecisc <foreign>enneakedekerida</foreign>, oððe on Lyden <foreign>decennouennalis</foreign>, we
beotedon ymbe to sprecanne.
 146.39. Nu gelustfullað us þam preostum hyt to gekyðanne hwig
he sy <foreign>Pascalis</foreign> geciged.
 148.2. He ys <foreign>Pascalis</foreign> geciged, forþon he ætywð ælce
geare þære Easterlican tide monð, & on Lyden he ys geciged on þrym
awemmedum dælum, þæsðe boceras secgað, þæt ys of <foreign>decem &
nouem & annalis</foreign>.
 148.5. Ðes circul ys todæled on twa, þæt ys on <foreign>ocdoade
& endekade</foreign> on Grecisc, & on Lyden he ys todæled <foreign>in octo et
undecim</foreign>, þæt ys on Englisc on eahta & endlufon.
 148.8. On þam eahta gearum beoð þreo gear <foreign>embolismi</foreign>, &
fif <foreign>communes</foreign>.
 148.10. Þas þing we geswutelodon on þam oðrum dæle
þisses weorces, & gyt we hig willað hrepian.
 148.11. Þa endlufon gear habbað feower <foreign>embolismus</foreign> &
seofon <foreign>communes</foreign>, swa we wyllað þas þing openlice geswutelian þonne we
heræfter þone circul amearkyað.
 148.15. Ic hate gewitan fram me þa meremen, þe synt sirene
geciged, & eac þa <foreign>Castalidas nymphas</foreign>, þæt synt dunylfa, þa þe
wunedon on Elicona þære dune; & ic wylle þæt <foreign>mater solis, mater
Apollonis & Diane, Latona</foreign> þære sunnan moder & Apollonis &
Diane, fram me gewiten, þe Delo akende, þæsðe ealde swæmas
gecyddon; & ic hopige þæt cherubin se mæra ætwesan wylle, &
of þam upplican weofode mid his gyldenan tange þære gledan spearcan to
minre tungan gebringan, & þæs dumbes muðes æddran æthrinan,
þæt ic forþam mæge <foreign>argute arguto meditamine fari</foreign>, þæt ys
þæt ic mæge gleawlice mid gleawre smeagunge þisne circul on Englisc
awendan.
 150.1. <foreign>Oratio Patris Byrhtferði</foreign>.
 150.2. <foreign>Spritus alme ueni. sine te non diceris umquam; Munera da
lingue, qui das in munere linguas</foreign>; Cum nu, Halig Gast; butan þe ne bist
þu gewurðod; Gyf þine gyfe þære tungan, þe þu gyfst gyfe on
gereorde.
 150.6. Nu we habbað þæne Easterlican circul rihtlice
amearcod, & þa gerena þe him to gebyriað be dæle onem him awriten,
nu gerist hyt to swutelianne mid ealre heortan meagolnysse hwanon he com &
hwa hine gesette.
 150.12. We witon geare þæt þær næs æt ne gediht ne
Virgilius gesetnyss, ne þæs wurðfullan Platonis fandung, oððe
Socratis, his lareowes, smeagung.
 150.14. Ac we prutlice gecyðað uplendiscum preostum þæt we
be þissum circule gerædd habbað.
 150.17. An abbod wæs on Egipta lande, fullfremed on Godes
gesihðe, Pacomuis genemned on naman gefege.
 150.18. He abæd æt þam mihtigan Drihtne mid eallum his
munucheape, þæt he him mildelice gecydde, hwær hyt rihtlicost wære
þæt man þa Easterlican tide mid Godes rihte, þæne Pascan, healdan
sceolde.
 150.22. Him sona of heofena mihte com unasecgendlic myrhð, engla
sum, mid blisse, se þas word geypte, & þæne abbod gegladode, &
þas uers him mid gyldenum stafum awritene on þam handum betæhte, þe
þus wæron on his spræce gedihte: <foreign>None Aprilis norunt quinos</foreign> eall to
þam ende.
 150.30. Nu we hig willað mid trahtnunge her geglengan, &
rihtlice heora gerena kyrtenum preostum gecyðan.
 150.31. <foreign>None (1521) Aprilis</foreign>.
 152.1. <foreign>None</foreign> sceal habban diptongon, þæt ys twyfeald
stæfgefeg, þæsðe boceras secgað.
 152.2. <foreign>Aprilis quasi aperilis dicitur</foreign>.
 152.3. Aprilis ys gecweden swylce he sy openere.
 152.4. On his timan beoð geopenade tryw to blowanne & wyrta
to weaxanne.
 152.5. Þæs forman geares circul on þam nigontyne gearum ys
<foreign>None Aprilis</foreign> genemned, & þy geare byð se mona þy dæges
feowertyne nihta eald, & eallswa he byð on ælc þæra uersa
anginne, þe benyðan þam forman uerse stant.
 152.9. Healfe þa uers gebyriað to þam termene, þæt ys to
þam <foreign>lunam quartam decimam</foreign>, & healfe þæt man findan mæge hwylce
dæge seo mearke, þæt ys se terminus, ga on tun.
 152.12. Þegnas & ceorlas habbað landmearke; hu mycele ma
gerist hyt þæt seo tid hæbbe mearke hwænne heo tosige kyningum &
Cristenum folce to wurðfulre blisse.
 152.15. <foreign>None Aprilis luna xiiii. Norunt, id est, habent, quinque
regulares</foreign>.
 152.16. On nonas Aprilis wæs se termen, & þy geare
wæron fif <foreign>regulares</foreign> & twegen <foreign>concurrentes</foreign>.
 152.18. Doð þas twegen to fifum; þonne beoð þær
seofon, þa getacniað þæt on Saternesdæg wæs se terminus on þam
forman geare <foreign>cycli Decennouennalis</foreign>.
 152.22. Æfter þissum uersum byð þes: <foreign>Octone kalende,
assim depromunt</foreign>.
 152.24. <foreign>Octaua kl Aprilis</foreign> byð <foreign>luna xiiii</foreign>, & þy geare
byð <foreign>as</foreign>, þæt ys an rihting.
 152.25. Doð to þam anum þa <foreign>concurrentes</foreign>, þaþe wæron
feower.
 152.26. Þæt beoð fife.
 152.26. Þa openlice getacniað þæt þy geare wæs se
termen on þunresdæg.
 152.28. Eall þæt we habbað be þissum twam gearum gesæd,
undergitað hyt be eallum þam oðrum.
 152.29. Nimað þas awritenan <foreign>regulares</foreign> & þa
<foreign>concurrentes</foreign>, doð togædere ælce geare, & syððan hig beoð
gesamnode, todælað hig þurh seofon.
 154.2. Gif þær beoð seofon ealra, þonne getacniað hig
þæt se termen byð on Sæternesdæg; gif þær beoð ma, doð
þa seofon aweg: þæt getæl geswutelað, þe þær.
 154.6. Scyte fingres anginne.
 154.6. & on þam oðrum lyðe <foreign>v id</foreign>, & on þam
þriddan <foreign>iiii id</foreign>, & on þam feorðan <foreign>iii id</foreign>, & syððan læt
gan þæt getæl, swa we nu cwædon, þæt þu cume to þæs
læstan fingres nægle; þonne byð þær <foreign>viiii kl Aprilis</foreign>.
 154.10. Nim þonne <foreign>viii</foreign>, & sete hine on þam forman lyðe
þæs þuman; þonne hæfst ðu þær þæs geares termen, swa
þu ær hæfdest þæne forman.
 154.13. Be þam oðrum do þus.
 154.14. Ic wylle, la rædere, þæt þu ne forgyte þæt
ic þe nu secge, ac gemun ðu mid ecum gemynde.
 154.15. Þonne þu þa <foreign>terminos</foreign> aginne to secanne, foh sona on
<foreign>iiii non Aprilis</foreign>, & æfter <foreign>id</foreign> foh on <foreign>xvii kl Aprilis</foreign>, þæt þu
cume to þam termene, þe þu þænne onginst to witanne.
 154.18. & gif <foreign>terminus</foreign> geyrnð on nonas oððe on <foreign>id</foreign>
oððe on <foreign>kl</foreign>, gif he becymð on <foreign>xii</foreign> oððe on <foreign>xi</foreign> oððe on <foreign>x</foreign>
wite þu to soðe þæt se byð on Martio.
 154.21. Gif he becymð on <foreign>xiii</foreign> oððe on <foreign>xiiii</foreign> oððe on
<foreign>xv</foreign>, forþam þas dagas beoð on Martio ær emnihte, wend þe þonne to
Aprili.
 154.23. Þas þing gelimpað þriwa on þam circule, þæt
ys on þam eahtoðan geare, on <foreign>xiiii kl Mai</foreign>, & on þam endlyftan
geare, on <foreign>xvii kl Mai</foreign>, & on þam nigonteoðan geare, þæt ys on
<foreign>xv kl Mai</foreign>, swa Godes engel to Pacomio cwæð: <foreign>Guindene constant, tribus
adepte</foreign>.
 154.29. Nu we wyllað eft fullum mode her gecyðan, hu oft se
Easterlica monð onginð on Martio: ærest on þam oðrum geare, þonne
se termen byð on <foreign>viii kl Aprilis</foreign>, & on þam fiftan, þonne se termen
byð on <foreign>xi kl Aprilis</foreign>, & on þam seofoðan geare, þonne se termen
byð on <foreign>iii kl Aprilis</foreign>, & eft on þam teoðan geare, þonne se termen
byð on <foreign>vi kl Aprilis</foreign>, & eft on þam þrytteoðan, þonne se termen
byð on <foreign>ix kl Aprilis</foreign>, & eft on þam syxteoðan geare, þonne se
termen byð on <foreign>xii kl</foreign>, & eft on þam eahtateoðan geare, þonne se
termen byð on <foreign>quarta kl Aprilis</foreign>.
 156.9. Þas seofon <foreign>termini</foreign> beoð on Martio, & twelf beoð
on Aprili.
 156.11. Gyf þu wylle witan mid gesceadum gerade hwær beo
<foreign>initium</foreign>, þæt ys <foreign>principium</foreign> angin, þæs forman monðes þe
gebyrige to þære Easterlican tide, wite ærest hu fela <foreign>epacte</foreign> beon,
& hu eald se mona beo on <foreign>kl Ianuarii</foreign>.
 156.15. & locahu eald se mona beo þy dæge, swa fela daga
tell þu fram Martius monðes ende upweard, & þonne gemetst ðu butan
facne þæs monðes angin.
 156.17. Nu togeare, þa Brihtferð writere þis awrat, synd
feowertyne epactas, & Ianuarius hæfð nigon rihtinga; þæt beoð
þreo & twentig.
 156.20. Rim, la wynsuma preost, swa fela daga upweard fram <foreign>pridie
kl Aprilis</foreign>, & ic þe secge to gewissum, þonne þu cymst tellende to
<foreign>vii id Martii</foreign>, þonne gemetst ðu þær <foreign>lunam primam</foreign>.
 156.24. On þrim gearum ne mæg þes gleawscipe standan,
þæt ys on þam ytemestan <foreign>embolismo</foreign> on þam eahtoðan geare, and on
þam forman <foreign>embolismo</foreign> on þam endlyftan geare, & on þam ytemestan
<foreign>embolismo</foreign>, on þam nigonteoðan geare.
 156.28. Gif þe lyste þas þing witan mid gewisse, þonne
ræd þu mid gerade þone <foreign>v</foreign> & hundeahtogoðan cwyde on Rabanum.
 156.31. Ða gleawe sægengan wel hig understandað þæt
eorðlice lichaman beoð fulran on weaxendum monan þonne on wanigendum.
 158.1. Eac þa treowa þe beoð aheawene on fullum monan beoð
heardran wið wyrmætan & langferran þonne þaþe beoð on niwum
monan aheawene.
 158.4. Seo sæ & se mona geþwærlæcað heom
betweonan.
 158.5. Æfre hig beoð geferan on wæxende & on wanunge;
& swa swa se mona dæghwamlice feower prican lator arist þonne he dyde
on þam oðrum dæge, swa eac seo sæ symle feower prican oððe fif
lator flowð.
 158.9. Ðonne se mona up arist, þonne onginð seo sæ to
flowanne.
 158.10. Grecas hateð <foreign>malina</foreign> sæflod þonne hyt wixst, &
<foreign>ledon</foreign> þonne hyt wanað; & Beda cwyð, gumena se getiddusta on
Angelcynne, þæt <foreign>malina</foreign> onginð fif dagum ær þam niwan monan, &
eallswa ær þam fullan monan; & <foreign>ledon</foreign>, þæt ys wanung, onginð
on fif nihta ealdum monan, & ægðer þisra nama wyrceað twa gewrixla
binnan þrittigum nihtum.
 158.17. Wel oft eac grammaticeras & rimcræftige þegnas hig
geþwærlæcað.
 158.18. Ða boceras synt <foreign>scribe</foreign> geciged on Lyden: hig gymað to
gebeotes þæra fif stafa, þe synd <foreign>uocales</foreign> geciged.
 158.20. & þær ongen þa rimcræftige men wyrcað heom
fægerne circul of þam fif stafum, & fram Ianuario betæcað æfre
þry dagas anum stæfe.
 158.22. Þonne getimað hyt þæt hig wrixliað twia on anum
monðe & on þam circule fiftyne niht hig onfoð on þære nextan
<foreign>lunan/</foreign>, & on þrittig hig geendiað; & þæra geara getæl
hæfð seo <foreign>tabule</foreign> þe we amearkian willað ægðer ge bufan ge
beneoðan.
 160.2. Hawa þu, estfulla preost, hwylc þisra stafa beo on
dæg oððe hwylc fæcc, & sec þæt ylce heron ægðer ge on
þa wynstran healfe ge on þa swyðran.
 160.4. Warna þe þonne se <foreign>embolismus</foreign> beo, forþon þænne
þry monðas sceolon habban þrittig nihta ealdne monan, swa ic þe wille
nu þis don to wynsumere bysne.
 160.7. Hawa her beneoðan, hwæt ic sette.
 160.9. Ðys ys þæt eahtoðe gear on þam circule <foreign>None
Aprilis</foreign>, & Ianuarius hæfð <foreign>lunam xxvi</foreign> on <foreign>kl</foreign>, & he byð on
<foreign>viii id i</foreign>, & he geendað <foreign>xxix</foreign> on <foreign>iii nonas Februarii</foreign>, & he byð
februarii.
 160.12. Þænne fehð <foreign>luna Martii</foreign> on <foreign>ii non Februarii</foreign> &
geendað <foreign>xxx</foreign> on <foreign>ii non Aprilis</foreign>.
 160.13. Se byð <foreign>embolismus</foreign>, & he ne gebyrað naðor ne to
Martio ne to Aprili, ac he byð <foreign>embolismus</foreign> geciged.
 160.15. Gif se <foreign>bissextus</foreign> byð on geare, & Ianuarius
hæfð þrittig nihta ealdne monan, & se <foreign>embolismus</foreign> byð æfter
þam monðe oððe wiðinnan, oððe on Decembri, swa hyt oft getimað,
& se <foreign>bissextus</foreign> byð þy geare, þænne getimað hyt þæt þry
monðas beoð togædere <foreign>lunam tricessimam</foreign>.
 160.21. Þeos <foreign>tabule</foreign> hæfð Adames naman, & he getacnað
mycele þing, & eac he hæfð feower stafas; þa synt, <foreign>d. e. u. s</foreign>.
 160.23. Ðisra stafa tacna we wyllað on rumran fæce
geswutelian.
 160.25. Gelome we habbað gehrepod ymbe þæs monan ryne, &
we wenað þæt we gegremion iunge men mid swylcum þingum.
 160.27. Nu wylle we heom her amearkian eall gewiss ymbe his ryne.
 160.28. Anre nihte eald monan scynð feower prican, ac we wyllað
secgan to soðe fif prican æfter Bedan gesetnysse.
 162.2. Gyf þu wilt witan hu lange he scine þonne he byð
twegra nihta eald, þonne do þu twia feower togædere; þæt beoð
ehta.
 162.4. Todæl þa eahta þurh fif, forðon fif prican wyrcað
ane tid.
 162.5. <foreign>Guinquies asse quinquies</foreign> æne fif beoð fif.
 162.6. Þreo þær synt to lafe.
 162.7. Twegra nihta eald mona scinð ane tid & þry prican.
 162.8. Gemænigfyld þa þreo þurh feower: þriwa feower
beoð twelf.
 162.9. Todæl þa twelf þurh fif.
 162.9. <foreign>Guinquies (16210) bini decus</foreign>; þæt ys on Englisc,
Twia fif beoð tyn, & twa þær beoð to lafe.
 162.11. Þat tacnað þæt þreora nihta eald mona scinð
twa tida & twegen prican.
 162.12. Uton nu umbe tynnihtum ealdum monan wurdlian.
 162.13. Nymað tyn & gemænigfyld þæt getæl feower
siðon.
 162.14. Feower siðon tyn beoð feowertig.
 162.15. Todælað þas feowertig þurh fife.
 162.16. <foreign>Guinquies octoni quadrais</foreign>: þæt ys on Englisc, Fif
siðon eahta beoð feowertig.
 162.17. Eahta tida scinð se mona þonne he byð tyn nihta
eald.
 162.18. Gyt we wyllað ymbe sprecan, hu lange he scinð þonne
he byð fiftyne nihta eald; þonne he byð full.
 162.20. Feower siðon fiftyne beoð syxtig.
 162.20. Todælað þas syxtig þurh fif.
 162.21. Fif siðon twelf beoð syxtig.
 162.21. Twelf tida scinð se mona þonne he byð fiftyne nihta
eald.
 162.23. Þæt ylce we tæcað on þære wanunge þe we
cweðað be þære weaxunge.
 162.25. La wynsuma broðor, gym þisses hwioles; hyt þe
ætywð genoh openlice eall þæs monan ryne.
 162.26. Herto we willað geicean þa Grecisce naman, & þa
stowa þe se mona byð þonne byð <foreign>prima</foreign> oððe <foreign>decima</foreign> oððe
<foreign>xv</foreign>.
 162.29. <foreign>Menoides</foreign> he byð geciged <foreign>prima; diatomos</foreign> tyn nihta
eald, oððe fif & twentig; <foreign>amphicirtos</foreign> twelf nihta eald, oððe
feower & twentig; <foreign>panselenos</foreign> fiftyne.
 164.1. Þas þing we geopeniað bet on þissum trendle: <foreign>Decima
luna</foreign>, swa ys se stede geciged.
 164.3. Ðæs monan ryne byð þus þonne he wihst <foreign>scilicet
supra terram</foreign>.
 164.4. And þonne he wanað eal emispion, swa þes trendel
ætywð.
 164.5. <foreign>Emmsque videri perian</foreign>; þæt byð healf trendel.
 164.5. Potest healf herbufan, healf beneoðan þisum strican.
 164.7. Feowertyne & syxtyne habbað an & þreottyne &
seofontyne.
 164.8. Þonne þu, arwurða broðor, gehyrst þæt se mona
beo fram þære sunnan twelf fæca, þonne undergyt þu, swylce ic þus
cweðe, Byrhtferð mæssepreost stent on þam twelftan stede æfter
þam biscope Eadnoðe, oððe he sitt.
 164.9. Ðas circulas synt behefe eallum gehadedum mannum &
swyðust þam preostum þe sceolon folc læran & þa Easterlican tid
þurh þæs monan ryne ætywan.
 164.12. On þissum circulum ærest stent se circul þe
gebyrað to þære Lengtenlican tide, & syððan synt þa <foreign>terminos</foreign>
awritene þe belimpað to þære Easterlican tide.
 164.14. On þære þriddan stowe synt þa <foreign>termina</foreign>, þæt
synt þa gemæro, þe gebyriað to Gangdagum, & þær onem synt
þa þe gebyriað vel belimpað to Pentecosten þære halgan tide.
 164.18. On manegum bocum synt ærest þa <foreign>termini</foreign> amearkode
þe man hæt <foreign>Septuagessimales</foreign>.
 164.19. Þurh þa man sceal witan, hwænne man sceal þæt
ciriclice leoð forlætan, þe Ebrei hatað <foreign>Alleluia</foreign>, & Lydenware
hatað <foreign>Laudate Dominum</foreign>, & on Englisce þeoda Godes Lof gecigað.
 164.23. Se wynsuma circul þe ys geciged <foreign>None Aprilis</foreign>, he sceal
mid his ealdorscipe ealle þa oðre gerihtan & gereccan, þæsðe
þa regolweardas us heton secgan.
 164.25. Doð ærest þæt Ianuarius hæbbe <foreign>lunam xxx</foreign>
þrittig mihta, & þæræfter þæt Februarius hæbbe
<foreign>uigessiman nonam</foreign> nigon & twentig, & betwyx þissum twam monðum man
sceal witan mid deopðanclum mode hwær beo se mona tyn nihta eald, &
æfter þære ylde swa hwylc Sunnandæg swa þær byð gehendost, ge
sceolon forlætan Alleluia.
 164.32. Syððan Februarius hæfð geendod his monan ylde, se
sceal beon <foreign>xxix</foreign>, oððe <foreign>xxx tricessima</foreign>, on þam feorðan geare, nimað
syððan þæne niwan monan & witað hwær he beo <foreign>secunda</foreign>, &
swahwylc Sunnandæg swa þær beo gehendust, se byð se forman
Sunnandæg on þam Lengtene.
 166.3. Doð þæt Martius monð hæbbe <foreign>lunam tricessimam</foreign>,
swa hys gewuna ys, & underfoð <foreign>Aprilis lunam</foreign>, se sceal geendian <foreign>xxix</foreign>.
 166.5. Ac ic eow warnige, wynsume preostas, mid Moyses lare
þæt ge cyrtenlice eow gewarnion & geornlice gymon hwær se mona beo
tyn nihta eald, forþan se fulla mona gebyrað to þære Easterlican
tide.
 166.9. Syððan Aprilis mona byð geendod <foreign>xxix</foreign>, man sceal fon
on Maius monan, & æfterþam þe he byð <foreign>xxma</foreign>, swa hwylc
Sunnandæg swa þær beo gehendost, he geswutelað borlice þæt
þæs on morgen byð se forman Gangdæg.
 166.13. Þa dagas synt gehaten <foreign>Letaniarum Dies</foreign> on Grecisc, &
on Lyden <foreign>Rogationum</foreign>, & on Englisc Bendagas.
 166.14. Syððan þæs monan yldu byð <foreign>xxx tricessima</foreign>,
& Iunius mona byð feower nihta eald, swa hwylc Sunnandæg swa þær
byð gehendost, se byð Pentecostenis Dæg, þæt byð se fiteogoða
dæg æfter Easterdæge.
 166.19. <foreign>De Lxx</foreign>.
 166.20. Se mona sceal beon tyn nihta eald ælce geare on þam
<foreign>Septuagessimalem circulum</foreign>, & on þære Easterlican termen he sceal
beon feowertyne nihta eald, & on Gangdagum twentig, & on Pentecosten
feower.
 166.24. Gyt ic wylle eow gecyðan mid soðre race hu ge magon
witan hwær byð þæs forman monðes angyn.
 166.25. Wytað hu fela epactas beon on geare, & hu eald beo se
mona on <foreign>kl Ianuarii</foreign>.
 166.27. Nu togeare, he wæs <foreign>xxiii</foreign>, & hyt ys þæt fifte
ger on þam Easterlican circule.
 166.28. Tellað þreo & twentig daga fram æfteweardum
Martium upweard, & hawiað mid hluttre gesihðe hwær beo <foreign>vii id
Martii</foreign>.
 166.31. Þonne gemetað ge þær ongen <foreign>v</foreign> gewriten.
 166.31. Þa tacniað hwær þæs forman monðes angin byð
on þam fiftan geare þæs circules.
 166.33. Ðus ge magon findan ælce geare þæs forman
monðes angin, buton þrim gearum: þæt byð on þam eahtoðan &
on þam endliftan & on þam nigonteoðan.
 168.3. On þam ytemestan <foreign>embolismo</foreign>, þæt ys on þam
eahtoðan geare, byð þæs forman monðes angin on nonas Aprilis; &
on þam endliftan geare byð þæs geares angin on <foreign>iiiita non Aprilis</foreign>.
 168.6. Þus hyt ys gemearcod on Lyden: <foreign>In primo endecade, initium
primi mensis in iiiita N Aprilis inuenitur</foreign>.
 168.8. On þam nigonteoðan geare byð þæs Easterlican
monðes angin on <foreign>ii N Aprilis</foreign>.
 168.10. La arwurðan preostas, þæt ic secge eow to soðe,
þæt þys gescead eow næfre ne bepæcð.
 168.12. Ymbe þæne Easterlican dæg, we eow wyllað openlice
gecyðan, þæt he wæs on þære ealdan æ <foreign>tribus argumentorum
indiciis preceptum</foreign>, þæt ys mid þrym gleawnyssum he wæs beboden,
þæt ys þæt he wære æfter þære Easterlican emnihte, &
on þam forman monðe, & on þære þriddan wucan.
 168.18. Seo feorðe gleawnys ys þæt man sceal anbidian
þæs Sunnandæges, þe Crist wæs for us geoffrod & gewat, þurh
oferfæreld, of deaðe to life & of brosnunga to unawemmednysse, &
of wite to wuldre.
 168.21. Gyf Eastron beoð <foreign>pridie id Aprilis</foreign>, þonne byð
Lengten on <foreign>kl Martius</foreign>, & þæt we secgað preostum, þæt æfter
swa fela daga fyrste swa beoð Eastron æfter <foreign>pridie id Aprilis</foreign>, swa fela
daga fyrst byð Lengten æfter <foreign>kl Martius</foreign>; & æfter swa fela
daga fyrste swa beoð Eastron ær <foreign>pridie id Aprilis</foreign>, swa fela daga ær
<foreign>kl Martii</foreign> byð Lencten.
 168.28. Gyf Eastron beoð on <foreign>kl Aprilis</foreign>, þonne beoð
Gangdagas on <foreign>N Mai</foreign>, & gif Eastron beoð ær <foreign>kl Aprilis</foreign> oððe
syððan, wite þu, gerada preost, þæt þu hæbbe eallswa fela dagum
ær <foreign>N Mai</foreign>, oððe syððan, Gangdagas.
 168.32. Þæt gerist preostum to witanne hwæt beo betwyx
Eastron & þeorfdagum.
 168.33. Easterdæg wæs se forman dæg on þære ealdan
æ þonne se mona wæs <foreign>xiiii</foreign>, & þa seofon dagas, þe
þæræfter wæron, wæron geciged <foreign>dies azimorum</foreign>.
 170.2. Þes wurðfulla gewuna ys swyðe wynsumlice gehealden
betwyx Cristenum mannum.
 170.3. Hwæt, hig þæne forman dæg mid mycelum wurðscipe
forestæppað, & þæs monan ylde fram fiftyne nihtum of an &
twentig nihta wærlice gehealdað, & þæne awestendan deofol
gastlice fram heom ascufað, swa se arwurða apostol lærð: <foreign>Non in
fermento malitie et nequitie, sed in azimis sinceritatis et ueritatis epulari
debemus</foreign>.
 170.10. Se ðe þas circulas wyle geornlice asmeagan, he sceal
geþencan þæt þa eahta gear synd on Grecisc <foreign>ocdoade</foreign> gehaten, & on
Lyden <foreign>octo anni</foreign> & on Englisc eahta gear, & on þam eahta gearum
beoð þry <foreign>embolismus</foreign> & fif <foreign>communes</foreign>, & on þam endlufon wintrum
beoð seofon <foreign>communes anni</foreign> & feower <foreign>embolismi</foreign>, swa we forwel oft
habbað amearcod, & gyt wyllað, gyme se ðe wylle.
 170.17. Ðæt byð snotrum were med swyðe arwurðlic beforan
Godes gesihðe, gif he wisdomes lare geleaffullum esne cyð to soðe.
 170.19. Nu we hwætlice þis habbað gegaderod, þæt ys on
Lyden <foreign>actiuum opus uel imitatiuum</foreign>.
 170.20. Þas word tacniað þa þing þe beoð cyrtenlice
geset, oððe þe beoð to fyligeanne; & þas þing man hæt on
Grecisc <foreign>drammatikon</foreign> oððe <foreign>mimeticon</foreign>: on Lyden ys on naman geciged
<foreign>enarratiuum</foreign>, þæt ys geswuteligende oððe gecyðende: & on
Grecisc man nemð swylc þing <foreign>exegematikon uel apangeltikon</foreign>.
 170.26. Gyt ys þridde cynn þære rake, þe on Lyden ys
gecweden <foreign>commune</foreign>, & on Englisc gemæne, oððe <foreign>mixtum</foreign>, þæt ys,
gemenged, þæt Grecisce lareowas cigeað <foreign>koenon</foreign> oððe <foreign>micton</foreign>.
 172.3. Þonne se sceop in gebringð oðre hadas, þe wið hine
wurdlion swylce hit him andswarion, þonne byð seo gesettnys <foreign>coenon uel
micton</foreign> geciged.
 172.6. Swa þas þing synd gesette þe man nemð Ylias &
Odissia Omeri & Eneidos Virgilii.
 172.8. Ilias, þæt beoð gewyn & Odissia beoð gedwyld,
swa Omerus on þære bec recð.
 172.9. Seðe wyle ymbe þæs gerimes deopnyssa spyrian, þonne
mæg he gemetan þisra þreora cynna rake on þam gewefe.
 172.12. Þæt we willað, þæt se sceawre wite mid fullum
gerade, þe þis gewrit aspyrað, þæt on þam boccræfte fela hiw
synd amearcode: þa synd on Lyden <foreign>figure</foreign>, & on Grecisc <foreign>scemata</foreign>
gecweden.
 172.15. <foreign>Prolemsis</foreign> hatte þæt forme, þæt ys on Lyden
<foreign>anticipatio uel preocupatio uel presumptio</foreign>, þæt ys on Englisc
forestæppung oððe dyrstynnys, þonne se nama byð beforan þe sceolde
beon bæftan.
 172.19. Þæt ylce we cweðað be þam worde, & þis
uers we doð to trumre bisne: <foreign>Fundamenta eius in montibus sanctis, diligit
Dominus portas Sion</foreign>.
 172.21. Ær he cwæð <foreign>eius</foreign> ær Dominus.
 172.23. Þæt oðer hiw ys geciged <foreign>zeuma</foreign>, þæt ys gefeig
on Englisc.
 172.24. Þis gefeg ys swyðe gelome on halgum gewritum; swa ys
þes cwide: <foreign>Omnis amartiudo et ira et indignatio et clamor et blasphemia
tollatur a uobis</foreign>.
 172.27. Fægere se æðela kyning Dauid þis hiw
gefægerode, þus bymendre stefne hleoðriende cwæð: <foreign>Qui ingreditur
sine macula</foreign>, & eft <foreign>qui loquitur</foreign> eall to þam ende.
 172.31. <foreign>Hypozeuxis</foreign> ys þam foresprecenan hiwe genoh
wyðertyme, swa se sealm cwyð: <foreign>Virtutem terribiliorum tuorum dicent, et
magnitudinem tuam narrabunt</foreign>.
 174.3. <foreign>Memoriam eructabunt</foreign> eal to ende; & se wynsuma cempa
cwyð: <foreign>Siue prophetiæ euacuabuntur, (1745) siue lingue cessabunt</foreign>, &
gyt ma, þæt beoð <foreign>et cetera</foreign>.
 174.6. <foreign>Silempsis</foreign> ys an hiw, þonne þa <foreign>casus</foreign> on anre
gesetnysse hig totwæmað, swa ys þes cwyde: <foreign>Adtendite popule meus legum
meam/: inclinate aurem uestram in uerba oris mei</foreign>.
 174.9. Þæt he gecwæð ærest <foreign>popule meus</foreign>, þæt ys
<foreign>singularis numerus</foreign> on Lyden, & on Englisc anfeald getæl.
 174.11. He cwæð þæræfter: <foreign>Inclinate aurem uestram</foreign>;
þæt ys <foreign>pluralis numerus</foreign> on Lyden, & on Englisc mænigfeald
getæl.
 174.14. <foreign>Anadiplosis</foreign> ys on þære fiftan stowe amearcod;
þæt ys on Lyden <foreign>iterata dupplicatio</foreign>, & on Englisc geedlæcend
twyfealdnyss, þonne þæt uers geendað on þam naman þe hit eft
onfehð, swa ys: <foreign>Stantes erant pedes nostri in atriis tuis, Hierusalem,
Hierusalem que edificatur</foreign>.
 174.20. <foreign>Anaphora</foreign> ys þæt syxte hiw; þæt ys on Lyden
gecweden <foreign>relatio uel repetitio</foreign>, & on Englisc gelomlicnys, þonne
þæt uers onginð on forewerd eallswa þæt oðer, eallswa ys:
<foreign>Dominus illuminatio mea, et salus mea, quem timebo? Dominus defensor</foreign>.
 174.24. & swa ys: <foreign>Vox (17425) Domini in uirtute; uox Domini
in magnificentia</foreign>.
 174.25. Sume uðwitan hatað þis hiw <foreign>epanaphoram</foreign>, þæt ys
<foreign>super relationem</foreign>.
 174.28. <foreign>Epanalemsis</foreign> ys on þære seofeðan stowe.
 174.28. Þis hiw byð gehwær funden on gewritum þonne se
cwyde byð on foreweardum þam uerse & eft on æfteweardum, swa ys:
<foreign>Gaudete in Domino semper: iterum dico gaudete</foreign> & eft: <foreign>Deus, quis similis
erit tibi? Ne taceas, neque compescaris Deus</foreign>.
 176.3. <foreign>Epizeuxis</foreign> ys on þære eahtoðan stowe, þæt ys on
Lyden <foreign>superconiunctio</foreign>, & on Englisc getwynnys, þonne man cwyð twa
gelice word on anum uerse, swa ys þis: <foreign>Consolamini, consolamini</foreign>, & eft:
<foreign>Eleuare, eleuare</foreign>.
 176.6. On oðre wisan ys þis hiw genemned <foreign>palilogie</foreign>, þæt
ys on Lyden <foreign>repetitio sermonis</foreign>, & on Englisc.
 176.9. <foreign>Paronomasia, id est denominatio</foreign> on Lyden.
 176.9. Þis hiw byð gesett on myslicum andgite, swylce ic þis
do to bisne: <foreign>Amans & amens, & semens & sementis &
seminarium</foreign>.
 176.12. <foreign>Amans homo</foreign> byð lufwende man, & <foreign>amens</foreign> byð
awoffod, & <foreign>semens</foreign> byð sawende, & <foreign>sementes</foreign> byð sawendis, &
<foreign>seminarium</foreign> byð.
 176.14. Fægere þis hiw geglengde Isaias se witega, þa he
þus giddiende cwæð: <foreign>Expectaui ut faceret iudicium, et ecce iniquitas;
et iustitiam et ecce clamor</foreign>.
 176.17. Þas word swyðe fægere geþwærlæcað on
Ebreiscre spræce, swa we þæt her willað þam rædere geswutelian.
 176.19. <foreign>Iudicium</foreign> on Lyden, & on Englisc dom, & on Ebreisc
<foreign>mesaphaat: iustitia</foreign> on Lyden, & on Englisc rihtwisnys, & on Ebreisc
<foreign>sadaca: iniquitas</foreign> on Lyden, on Englisc ys gecweden unrihtwisnys, & on
Ebreisc <foreign>mesaphaa: clamor</foreign> on Lyden, on Englisc ys hludnys, & on Ebreisc ys
gereht <foreign>suaca</foreign>.
 176.24. Fægere he gemetegode þæra namena gelicnyssa.
 176.25. <foreign>Iudicium</foreign> he genemde <foreign>mesaphaat, & iniquitas mesaphaa,
& iustitia sadaca, & clamor suaca</foreign>.
 176.28. <foreign>Schesis onomaton</foreign>, þæt ys þæt hiw þe manega
naman beoð gegaderode of myslicum swege & getacniað an þing, swa ys
þis: <foreign>Ve genti peccatrici, populo graui iniquitate, semini nequam, filiis
sceleratis</foreign>, & on þam Sealme: <foreign>Peccauimus com patribus, et cetera</foreign>.
 178.4. <foreign>Paromoeon</foreign>, þæt ys on Lyden <foreign>prope simile</foreign>, þæt
ys on Englisc wel gelic.
 178.6. Þis ys þæt teoðe hiw.
 178.7. <foreign>Omoeuteleuton</foreign>, þæt ys on Lyden <foreign>similis terminatio;
omoeu, id est similis, teleuton terminatio; telos Grece finis Latine</foreign>.
 178.9. Þæt hiw byð geciged <foreign>omoeuteleuton</foreign>, swa oft swa se
middel & se ytemysta dæl geendað on gelicum stæfgefege, swylce
frater Byrhtferð þus cweðe: <foreign>Melius est uidere quod cupias quam
desiderare quod nescias</foreign>.
 178.13. Forwel oft þa þeodwitan þus heora meteruers
gewurðiað, swa se wynsuma Sedulius iu gefyrn giddode, þus cweðende:
<foreign>Peruia diuisi patuerunt cerula ponti</foreign>.
 178.17. <foreign>Omoeuptoton</foreign>, þæt byð þæt hiw þe on gelicum
byð geendod, swylce ic þus cweðe: <foreign>Cantate, et exultate, et psallite</foreign>,
& swylce ic eft þus sprece: <foreign>Ex nichilo nihilum, ad nihilum nil posse
reuerti</foreign>.
 178.22. <foreign>Polyptoton</foreign> ys þæt feowerteoðe hiw, & hyt ys
þus to undergitanne; <foreign>nam polon multum dicitur; toton</foreign> þæt ys
<foreign>casuale</foreign>.
 178.24. Þis hiw ys <foreign>polyptoton: Guoniam ex ipso, et (17825) per
ipsum, et in ipso sunt omnia, ipsi gloria in secula seculorum</foreign>, & on þam
Sealme ys <foreign>polyptoton</foreign>, þus cweðende: <foreign>Niue dealbabuntur, & mons
coagulatus/, & mons pinguis, & mons, in quo beneplacitum est Deo</foreign>.
 180.1. <foreign>Hyrmos</foreign> ys þæt fifteoðe hiw: þæt ys
geþwærlic hiw, swa þis ys: <foreign>Deus, in nomine tuo saluum me fac: et in
uirtute tua iudica me</foreign>.
 180.3. <foreign>Hyrmos</foreign> Grece ys gecweden on Lyden <foreign>conuenientia</foreign>.
 180.5. <foreign>Polysindeton</foreign> ys þæt gebed, þe byð mid manegum
gefegednyssum gefrætwod, swa ys: <foreign>Dominus conseruet eum</foreign>, & swylce ic
þus cweðe: God me geunne þæt ic mote his willan gewyrcan, & ealra
his halgena & mines kynehlafordes & ealra minra broðra.
 180.11. <foreign>Dialiton</foreign> þis hiw þolað þæs stæfgefeges,
þe boceras cigeað <foreign>coniunctiones</foreign>, swylce ic þus cweðe: <foreign>Iubilate
Domino, omnis terra, psalmum dicite nomini eius, date gloriam laudi eius</foreign>.
 180.15. Fela we mihton ymbe þissum þingum maðelian, ac we
asittað þæt þa boceras ascunion, þæt we ymbe heora digolnyssa
þus rumlice sprecað.
 180.17. Ne we þeah for ege wandian eorðlices mannes.
 180.18. Hwæt.
 180.18. He gewit færlice rekene, þeah þe he beo upahafen swa
cedertrywes twyg on ufeweard, þæt man be him mæg singan þæt
sarlice leoð, þe þus swegð on þam sealme: <foreign>Transiui, et ecce non
erat</foreign>.
 180.22. Gyt me lyst wyð iunge men ymbe gerimcræft smeagan,
forþon ic to soðe gelyfe þæt mine word magon wel fremian þam þe
hig wile georne ascrutnian.
 180.26. Seo forme abecede on þam gerime ys to gewisse butan
pricon, & seo oðer ys gepricod on þa swyðran healfe, & seo
þrydde on þa wynstran healfe, swa us heræfter gelustfullað to
amearkianne on þissum æfterfyligendum wexbredum, þe se arwurða Beda
gesette.
 180.30. Preostas magon butan fere þæs monan ylde findan mid
gerade, buton hyt gelimpe þæt <foreign>embolismaris</foreign> monð hig gedrecce.
 180.33. Þæt mæg gelimpan to soðe þriwa on þam
circule, þe ys <foreign>None Aprilis</foreign> geciged.
 180.34. On ymbhwyrfte, þæt eahtoðe gear & þæt
endlyfte & þæt nigonteoðe swicað þam preoste on þam circule,
buton he hine gewarnige mid gesceade, swa þa rædinga cweðað, þe we
herbufan awriten habbað, þam preoston wærscipe cyðað, gymun gif hig
wyllað.
 182.5. Heræfter we wyllað todælan þa abecedaria on twa
todælednyssa, swa ealde uðwitan us gewissedon.
 182.7. Man mæg gesettan to diglum þinge, oððe gif hwam
atweonige on sumre rædinge.
 182.10. Set to waclicum þingum.
 182.12. Ðæt ic warnige þæne þa þas cinan þengð to
aspyrianne, þæt he gelome sceawige þas Seofon Rædinga, þe we
herbeforan awendon, be þam seofon gearum, þe synt on Grecisc <foreign>embolismares</foreign>
geciged, & on Lyden <foreign>maiores</foreign> & on Englisc þa maran gear.
 182.16. Forwel oft we habbað gesæd on þissum gewrite þisra
þinga gescead; nu ne lyst us þas þing leng styrian, þelæsþe hyt
beo æþryt gelæredum preostum.
 182.19. Ic hæbbe gesett ane mearke beforan þam Rædingum,
& þa ic wylle her amearkian, þæt se rædere hig mage þe raðor
gemetan.
 182.22. Boceras habbað on heora cræfte wurðfulle hiw &
tacna, swa þas synd þe ic þence preostum to gecyðanne.
 182.24. & eac me þingð wynsumlic þæt ic þæra
preosta notas þam bocerum gekyðe, þelæsþe hig witan þæt þa
rimcræftige weras syn butan cræftigum getacnungum.
 182.27. Ðys taken ic hæbbe gesett þær þa Seofon
Rædinga synd on Englisc awend.
 182.28. Þys taken hatte <foreign>crisimon</foreign>, & man hyt mæg settan
to tacne, locahwær se writere wylle.
 182.31. Tyn hiw habbað þa boceras on heora gesetnyssum, mid
þam hig todælað & amearkiað heora accentas.
 182.32. Þæt forme hiw ys þus genemned <foreign>oxia</foreign>.
 182.33. Herbæftan ic mearkye, & þæt andgit ic
herbeforan geswutelige.
 182.34. <foreign>Oxia</foreign> ys <foreign>acutus accentus</foreign>, þæt ys, gescyrpt
accent/.
 182.35. Þæræfter ys <foreign>baria</foreign>, þæt ys hefig accent,
& ys þus amearkod.
 182.36. <foreign>Pereospomine</foreign>, þæt ys <foreign>circumflexus accentus</foreign>,
þæt ys, gebiged accent, & he byð of þam oðrum twam geworht, swa
we her onem habbað gemearcod.
 184.5. Heræfter ys <foreign>macros</foreign>, þæt ys on Lyden <foreign>longa
uirgula</foreign>, & on Englisc lang gyrd.
 184.7. <foreign>Brakus id est breuis</foreign>, ys þæt fifte hiw, & ys
anes trendles dæl, þus licgende.
 184.8. <foreign>Yfen</foreign> heræfter ys amearcod.
 184.8. Þis hiw gesamnað twa word togædere, & hyt ys
þus amearcod.
 184.10. <foreign>Diastole</foreign> forðstæpð æfter, & ys þus
gefeged/.
 184.11. Eallswa <foreign>yfen</foreign> gegaderað þæt word, eallswa
<foreign>diastole</foreign> hyt totwæmð.
 184.12. <foreign>Apostrophus</foreign> up arist æfter <foreign>diastole</foreign>; & he
hæfð anes trendles dæl, & he byð þus gesceapen, & he
tacnað þæt sum <foreign>uocalis</foreign> byð forlæten, þe on þam worde beon
sceolde, swylce ic þus cweðe: <foreign>pro tribunal pro tribunale</foreign>.
 184.16. <foreign>Dasia</foreign> nys na to forgitanne.
 184.17. He ys þus geciged: <foreign>aspiratio</foreign>, þæt ys.
 184.17. Gif he ahwar byð forgyten þær he beon sceolde,
þonne sceal man hine þus amearkian, & eft, gif he byð ahwar gesett
þær he standan ne mæg, þonne sceal man hine þus genyðerian.
 184.21. <foreign>Asteriscus</foreign> ys namcuð tacen þæt man sett forwel oft
on halgum bocum, gif þær hwæt byð forlæten, & þus he ys
amearcod/.
 184.23. On Greciscre spræce, steorra ys <foreign>aster</foreign> genemned.
 184.24. <foreign>Obelus</foreign> nys na to forlætanne, forþon Hieronymus his
wel gymde, swa þu, la cleric, on þam <foreign>Saltere</foreign> findan miht.
 184.26. <foreign>Lymniscus</foreign> ys seo gyrd þe byð betwyx þam twam
pricon, þus licgende.
 184.28. He byð þær oft gesett þær halige gewritu beoð
mid anum andgite gesett & na mid gelicum wordum gediht.
 186.1. <foreign>Antigraphus</foreign> byð þus gemet.
 186.2. He byð oft gesett on mislicum gesetnyssum.
 186.2. <foreign>Paragraphus</foreign> ys þus amearcod, & oft mid þissum
tacne man totwæmð mislice gesetnyssa.
 186.4. <foreign>Positura</foreign> ys swylc taken swylce ic her amearkige.
 186.5. Þis hiw ys þam oðrum be dæle gelic & be dæle
ungelic; eallswa þæt ufere taken amearcað þæne forman dæl, swa
þis oðer totwæmð þæne ende from þam anginne.
 186.9. <foreign>Criphia</foreign> nys na to forgytanne.
 186.9. He ys þus geswutelod: & he byð gesett þær þa
deopan þing beoð unwrogene.
 186.11. <foreign>Antisimma</foreign> ys þus gecyðed: & he byð gesett to
þam uersum, þe heora endebyrdnys byð awend.
 186.12. <foreign>Antisimma cum puncto, id est</foreign> mid prican, byð
gesett, þær þær beoð twa uers, & we beoð on tweon
hwæðer sy to nymanne.
 186.15. <foreign>Dyple</foreign> ys þus gewurðod.
 186.15. Þys taken gesetton þa ealdan writeras on ciriclicum
bocum þæt hig twæmdon, oððe ætywdon þa gewitnyssa haligra
gewrita.
 186.18. Fif <foreign>dyple</foreign> synt; be þam anum we cwædon.
 186.19. Nu cweðe we be þam oðrum.
 186.19. <foreign>Dypleperisticon</foreign> byð þus.
 186.20. Þas mearke ærest gesette Leogoras; & gesette
þys hiw to þam uersum þe Ledenspræce cwyð <foreign>Homericis uersibus</foreign>.
 186.22. <foreign>Dyple periestigmene, id est, cum geminis punctis</foreign>,
þæt ys mid twam pricon, ys þus gesceapen.
 186.24. Þys hiw ealde uðwitan gesettan agen þam þingum þe
Zenodotus, se Eficisa esne, unwræstlice gesette.
 186.26. <foreign>Dyple obolismene</foreign> byð þus gefeged.
 186.26. & he byð oft on Virgilius bocum & on his
leoðwrencum gesett.
 188.1. <foreign>Dyple superne obolata</foreign> byð þus getacnod.
 188.1. <foreign>Ceraunium</foreign> ys þus gemearkod.
 188.2. <foreign>Crisimon</foreign> ys þus.
 188.3. <foreign>Pi et ro</foreign> þus.
 188.3. <foreign>Anchora</foreign> ys þus; <foreign>superior. Anchora inferior</foreign> ys
þus/.
 188.4. <foreign>Alogos</foreign> ys þus.
 188.5. Þys tacen man mæg afæstnian, þær man sum þing
gemet þe to betanne beo oððe to gerihtanne.
 188.7. Gyf hwylcum frynd lyste ma þinga asmeagan ymbe þissum
hiwum, þonne ræde he Isidorus boc þe ys <foreign>Ethimolegiarum</foreign> genemned.
 188.10. Nu we habbað sceortlice amearcod þæra hiwa gefeg,
þe boceras gymað, nu þingð hyt us gedafenlic þæt we heom gecyðon
þæt we ær geheton, þæt synt þa hiw þe þa rimcræftige
esnas borlice foregylpað.
 188.13. Ærest we wyllað gemearkian þa hiw, & syððan
þæt andgit be dæle gecyðan.
 188.23. Gyf þe gelustfullað to dælanne þæs geares dagas
oððe þæs monðes, oððe þæs dæges tida, oððe ane tid,
oððe ænig oðer þing mare oððe læsse þurh twelffeald
getæl, þonne wite þu, la arwyrða lif, þæt se twelfta dæl byð
genemned <foreign>vncia</foreign>, & þa endlufon beoð geciged <foreign>deuncem</foreign>.
 188.34. <foreign>Vncia</foreign> hæfð þis tacen, & <foreign>deunx</foreign> oððe
<foreign>iabus</foreign> hæfð þys tacen, & <foreign>decunx</foreign> oððe <foreign>dextans</foreign>, þæt ys
se teoða dæl byð þus gemearcod.
 188.37. <foreign>Dodrans</foreign> oððe <foreign>dodras</foreign>, þæt synt þa nigon
dælas, beoð þus gesette.
 190.2. <foreign>Bes siue bisse</foreign>, þæt synt þa eahta dælas, beoð
þus gewurðod.
 190.3. <foreign>Septus</foreign> oððe <foreign>septunx</foreign>, þæt beoð þa seofon
dælas, beoð þus geswutelode.
 190.4. <foreign>Semis (1905) uel sexis</foreign>, þæt beoð þa syx
dælas/ beoð þus gemearcod.
 190.6. <foreign>Guinqunx uel cincus</foreign>, þæt beoð þa fif dælas,
beoð þus gehiwod.
 190.7. <foreign>Triens uel treas</foreign>, þæt synt þa feower dælas,
beoð þus mid feðere gestricene.
 190.9. <foreign>Guadras uel quadrans</foreign>, þæt synt þa þry dælas,
beoð þus amearcod.
 190.10. <foreign>Sextas uel sextans</foreign>, þæt synt þa twegen dælas,
beoð þus gemearcod.
 190.11. <foreign>Vncia</foreign>, þæt byð an dæl, byð þus gemearcod.
 190.12. <foreign>Semiuncia</foreign>, þæt byð healf <foreign>uncia</foreign>.
 190.13. <foreign>Vncia</foreign> hæfð feower & twentig <foreign>scripulos</foreign> , &
<foreign>semiuncia</foreign> hæfð twelf <foreign>scripulos</foreign>.
 190.15. Nu ic ealles ymbe þas þing spræce hæbbe, me
þingð behefe þing þæt ic swa mycel ymbe þissum getæle preostum
gecyðe, swa me ne gesceamige þonne þa getydde weras þys gewrit
gehyrað.
 190.26. Hwæt beo quadrans herbufon openlice we habbað
gewriten; nu cyðe we her þæt <foreign>xxiiii</foreign>.
 190.28. <foreign>scripuli</foreign> wyrcað ane <foreign>uncia</foreign>, & <foreign>semiuncia</foreign>
hæfð twelf <foreign>scripulos</foreign>.
 190.30. <foreign>Semiuncia</foreign> byð þus gemearcod.
 192.1. <foreign>Due sextule</foreign> beoð þus, & <foreign>sicilicus</foreign> beoð <foreign>sex
scripuli</foreign>, & byð þus amearcod.
 192.2. <foreign>Sextula siue sescle</foreign> beoð feower <foreign>scripuli</foreign>, & byð
þus amearcod.
 192.3. <foreign>Dimidia sextula siue sescle</foreign> beoð twa <foreign>scripuli</foreign>, &
byð þus amearcod.
 192.5. <foreign>Scripulus</foreign> hæfð syx <foreign>cilicus</foreign>, & þa syx <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, & þus he ys amearcod.
 192.8. Boccræftige weras secgað þæt þæt syxfete uers
sceal habban feower & twentig timan, & rimcræftige preostas
cweðað þæt se dæg sceal habban feower & twentig tida, & we
cweðað þæt syx twia <foreign>scripuli</foreign> wyrcað <foreign>semiuncia</foreign> þæt ys
healfe <foreign>uncia</foreign>, & twa <foreign>semiuncia</foreign> wyrcað ane <foreign>uncia</foreign>.
 192.13. An <foreign>uncia</foreign> stent on feower & twentig penegum.
 192.13. Twelf siðon twentig penegas beoð on anum punde.
 192.14. Nim, la preost se wynsuma, þa twelf of þam getæle,
& hat þa twelf <foreign>uncia</foreign>, & þa endlufon dælas <foreign>deuncem</foreign>, oððe
<foreign>iabuncem</foreign>, gif þe swa licað.
 192.17. Nim þæne endlyftan dæl of þam punde, þe ys
genemned <foreign>deunx</foreign> oððe <foreign>iabus</foreign>, þonne beoð þa tyn dælas <foreign>decunx</foreign>
oððe <foreign>dextans</foreign> geciged.
 192.19. Gyf þu todælst on syx þæt pund, þonne hatte se
syxta dæl <foreign>sextans</foreign>, & þa fife <foreign>quincunx</foreign> oððe <foreign>cincus</foreign>.
 192.21. Gyf þu todælst hwæt on feower, se feorða dæl
byð <foreign>quadrans</foreign> geciged, & þa oðre <foreign>dodrantes</foreign> beoð genemde.
 192.23. Gyf þu ænig þing todælst on þreo, þonne hatte
se þridda dæl <foreign>triens</foreign>, & þa twegen <foreign>bisse</foreign>.
 192.25. Gyf þu todælst on twa, þonne byð se an dæl
<foreign>semis</foreign> gehaten, & se oðer <foreign>semis</foreign>.
 192.26. Swylce ic todæle ænne penig on twa, þonne hæbbe
ic healfne, & min cleric healfne, & min dæl byð <foreign>semis</foreign> & his
<foreign>semis</foreign>.
 192.29. Gyt ic wylle ymbe þis getæl wið þe, la cleric,
spræce habban.
 192.30. <foreign>Semis</foreign> ys swyðe wæwærðlic to ongytanne, swa hyt
geræd ys on þære boc þe ys Exodus genemned: <foreign>Habuit arca testamenti
duos semis cubitos longitudinis ac cubitum ac semissem altitudinis</foreign>; Seo arke
wæs twa elna lang oððe twa fæðma & healfre elne heah.
 192.34. Læte we þus ymbe þys gesprecen.
 194.1. Heræfter we wyllað geopenian uplendiscum preostum
þæra stafena gerena æfter Lydenwara gesceade.
 194.3. Ærest we willað hig amearkian togædere, &
syððan heora todælednyssa we willað gekyðan on þa wisan þe þa
boceras habbað & healdað; & eac we willað þa stafas onsundron
gewriðan þe þa estfullan preostas on heora getæle habbað, &
þæræfter Ebreiscra abecede we willað geswutelian, & Greciscra.
 194.8. & þæt getæl þæra stafena we þencað to
cyðanne, forþon we witon þæt hyt mæg fremian.
 196.1. <foreign>Primus i</foreign>, an.
 196.2. <foreign>ii secundas</foreign>, twa.
 196.3. <foreign>iii tertius</foreign>, þreo.
 196.4. <foreign>iiii quartus</foreign>, feower.
 196.5. <foreign>v quintus</foreign>, fif.
 196.6. <foreign>vi sextus</foreign>, syx.
 196.7. <foreign>vii septimus</foreign>, seofon.
 196.8. <foreign>viii octauus</foreign>, eahta.
 196.9. <foreign>viiii nonus</foreign>, nigon.
 196.10. <foreign>x decimus</foreign>, tyn.
 196.11. <foreign>xi undecimus</foreign> endlufon.
 196.12. <foreign>xii duodecimus</foreign>, twelf.
 196.13. <foreign>xiii tertius decimus</foreign>, þreottyne.
 196.14. <foreign>xiiii quartus decimus</foreign>, feowertyne.
 196.15. <foreign>xv quintus decimus</foreign>, fiftyne.
 196.16. <foreign>xvi sextus decimus</foreign>, syxtyne.
 196.17. <foreign>xvii septimus decimus</foreign> seofontyne.
 196.18. <foreign>xviii octauus decimus</foreign>, eahtatyne.
 196.19. <foreign>xix nonus decimus</foreign>, nigontyne.
 196.20. <foreign>xx vigessimus</foreign>, twentig.
 196.21. <foreign>xxi uiginti primus</foreign>, an & twentig.
 196.22. <foreign>xxii viginti secundus</foreign>, twa & twentig.
 196.23. <foreign>xxiii</foreign> þreo & twentig.
 196.24. <foreign>xxiiii</foreign> feower & twenti.
 196.25. <foreign>xxv</foreign> fif & twentig.
 196.26. <foreign>xxvi</foreign> syx & twentig.
 196.27. <foreign>xxvii</foreign> seofon & twenti.
 196.28. <foreign>xxviii</foreign> eahta & twentig.
 196.29. <foreign>xxix</foreign> nigon & twentig.
 196.30. <foreign>xxx</foreign> þrittig.
 196.31. <foreign>xl</foreign> feowertig.
 196.32. <foreign>l</foreign> fiftig.
 196.33. <foreign>lx</foreign> syxtig.
 196.34. <foreign>lxx</foreign> hundseofontig.
 196.35. <foreign>lxxx</foreign> hundeahtatig.
 196.36. <foreign>xc</foreign> hundnigontig.
 196.37. <foreign>c</foreign> hundteontig.
 196.38. <foreign>ci</foreign> an & hundteontig.
 196.42. <foreign>ccci</foreign> þreo hundred.
 196.43. <foreign>vocales</foreign>, stemn hlowe.
 196.44. <foreign>semivocales</foreign> healf hlowe.
 196.45. <foreign>mvte</foreign>, Dumbe.
 197.1. Þys getæl sceal beon her benyðan gewritan.
 197.20. <foreign>Decem decies multiplicati centum faciunt</foreign>; Tyn siðon tyn
gegaderode an hundred wyrcað.
 197.24. Tyn hund wyrcað þusend.
 197.31. Twelf þusend byð an miriada.
 197.31. Twa & twentig þusend wyrcað twa miriada.
 198.1. <foreign>In exordio uenerabili huius exigui operis, fundamentum
extat eximium collatum, quod est Domini Iesu Christi nomen, de cuius honoris
excellentia quidam ait in suis concentibus: Principium, Primogenitus,
Sapientia, Virtus</foreign>; On forewerdnysse æðælre þises gehwædan
weorcis, grundweall is mære gelogod þæt ys Drihtnes Hælendes Cristes
naman, be þæs wurðmyntes heannysse sum cwyð on his hleoðrunge.
 198.2. <foreign>Primus numerus proprie pertinet ad eum qui dicit: Ego
principium qui et loquor uobis</foreign>; þæt forme getæl synderlice gebyrað
to Him þe cwyð: Ic eom angin þe sprycð eow.
 198.3. <foreign>Et item idem de se: Ego sum alpha et omega; alpha Deus
ante secula: Deus et Homo in fine seculorum omega</foreign>; Ic eom alpha and omega;
God ær uorulde & man on ende worulde.
 198.4. <foreign>Primus numerus, secundus et tertius sacratus esse
dinoscitur in nomine Patris et Filii et Spiritus Sancti</foreign>; þæt forme
getæl, þæt oðer & þæt þridde gehalgod beon ys oncnawen on
naman Fæder & Sunu & þæs Halgas Gastes.
 198.5. <foreign>Prima Persona a nullo est facta; Secunda a Patre genita;
Tertia a Patre et Filio processit, sicut diuinus promulgat apex</foreign>; Se forma had
fram nænigum ys geworden; se oðer ys fram þam Fæder acenned; se
þridda of þam Fæder & þam Suna forðstop, swa godcundlic
gewidmærsað wurðscipe.
 198.6. <foreign>Ista Trinitas et indiuidua Vnitas sua maiestate Deitatis
omnia penetrat, et penetrando circumdat et circumdando adimplet et adimplendo
gubernat et gubernando cuncta creata regit, supera scilicet, media et ima, de
cuius laudis preconio dictum est: Omnia in mensura et in numero et pondere
creauit</foreign>; þeos þrynnys & untodæled annyss his mægenþrymme
Godcundnysse ealle geondfærð, & geondfarende ymbeclypð &
ymbeclyppende gefylð & gefyllende begymð & gymende ealle þing
gesceapene recð, þa upplican, soðlice, medemestan & nyðemestan
numeri gecweden ys: Ealle þing on gemete & on getæle & on gewihte
gescop.
 198.7. <foreign>Quicquid uero per gratiam summi salutoris mundi ualemus
salua ratione excerpere de numeris sacratis, placet in hoc codicello exarare,
suffulti inedicibilibus collumnis antiquorum, scilicet patrum exemplis</foreign>;
Swahwætswa we þurh gyfe þæs healican Hælendes ealles middaneardes
magon mid gesundum gesceade apluccian be getæle halgum, gelicað on þisre
boc amearkyan, onwriðode mid unasecgendlicum swerum geþungenra, witodlice
fædera/ bysnum.
 198.8. <foreign>Sicut totus mundus exornat gratiam Sancte Trinitatis, sic
denique extiterunt tria tempora</foreign>; Ealswa eall middaneard ys gewurðod mid gyfe
þære Halgan þrynnysse, eall swa witodlice wæron þry timan.
 200.2. <foreign>Sic et fidei, spei et caritatis dono roboramur</foreign>; mid gyfe
beoð gestrangode.
 200.3. <foreign>Hec de Vnitate et Trinitate dicta sufficiant, sed sollerter
roganda est Vnitatis celsitudo Trinitatisque magnitudo, ut, quod ore
confitemur, operibus exequamur</foreign>; þas þing be annysse & þrynnysse
gecwedene genihtsumiað, ac mænigtywe to biddanne ys, and heannys annysse
and mycelnyss þrinnysse þæt þæt mid muðe we cweðað, mid
weorcum we don.
 200.4. <foreign>Post tres unus adstat, quem si conuinxeris ternis, fit
quaternarius</foreign>; æfter ðrym, <foreign>i, iiii</foreign>, biþ an gif þu dest þæt an
to þrym, þonne beoð þær feower.
 200.5. <foreign>Si hunc numerum aequa lance diuideris, fit bis binarius</foreign>;
Gif þu þis getæl todælst þonne byð <foreign>iiii</foreign> feald.
 200.6. <foreign>Binarius perfectus est, et ob dilectionem Dei et proximi
decoratus</foreign>; <foreign>ii</foreign> & for þære lufe Godes & þæs nehstan
gewurðod.
 200.7. <foreign>Bini eliguntur, binique mittuntur</foreign>; scilicet apostoli
twegen wæron & twegen asende.
 200.8. <foreign>Binae Moysi tabule date sunt; in una tria precepta erant
caraxata, in altera septem. Quaternarius perfectus est numerus et quattuor
uirtutibus exornatus. iustitie, uidelicet, temperantia, fortitudines,
prudentia. Constat numerus ipse redimitus quattuor anni temporibus quorum
onomata sunt: uer, aestas, autumnus, hiemps, Ornatur et doctrinis iiii
Euangelistarum, qui quattuor animalia esse referuntur in libro Ezechielis,
eximii prophetae</foreign>; Twa wexbredu gesealde wæron on <foreign>iii</foreign> þam anum brede
wæron <foreign>iii</foreign> beboda gewritene <foreign>id est scripta</foreign> & on þam oðerum
seofon; þæt feowerfealde fulfremed ys getæl & mid feower mægnum
homo byð gewurðod: rihtwisnysse gemetgunge mid strengðe mid snoternysse;
þæt getæl ys gefrætwod mid feower geres timan þæra naman synt:
<foreign>i</foreign> lengtentima, <foreign>ii</foreign> sumor, <foreign>iii</foreign> hærfest, <foreign>iiii</foreign> winter, & byð
gewurðod mid larum feower Godspelleras þa feower nytenu beon synd geworhte
on þære bec þæs mæran witegan.
 202.11. <foreign>Sunt enim iii or principales uenti, quorum hec sunt
nomina: subsolanus</foreign> Eastwind, <foreign>zephirus</foreign> west, <foreign>septentrio</foreign> norð, <foreign>auster</foreign>
suð.
 202.15. <foreign>Sunt quattuor aelementa</foreign> gesceaft: <foreign>aer</foreign> lyft, <foreign>ignis</foreign>
fyr, <foreign>aqua</foreign> wæter, <foreign>terra</foreign> eorðe: <foreign>sunt quattuor climata cosmi, id est
oriens</foreign> eastdæl, <foreign>occidens</foreign> west, <foreign>aquilo</foreign> norð, <foreign>meridies</foreign> suð, <foreign>sicut
Psalmista concinit: A solis ortu, et occasu; ab aquilone, et mari</foreign>.
 204.4. <foreign>Est quaternarius adhuc humano bis bino septus stemate:
honore, id est, pueritia</foreign> cildhad, <foreign>adholescentia</foreign> cnihthad, <foreign>iuuentute</foreign>
geþungen yld, <foreign>senectute</foreign> fulre yld.
 236.12. We witon þæt iunge clericas þas þing ne cunnon,
þeah þa scolieras þe on mynstre synd getydde þisra þinga gymon &
gelomlice heom betwux wealcun.
 236.14. Nu wylle we þas þing ægðer ge on Lyden ge on
Englisc geswutelian.
 236.16. Þæt forme þusend, þæt ys seo forme yld þises
middaneardes, stod on hund þusend wintrum & syx hund wintrum & syx
& fiftigum wintrum, æfter þære soðfæstnysse þe þa Iudeisce
witan heoldon, & æfter þam þe þa hundseofontig witan gesetton, se
tima wæs standende twa þusend wintra & twahund & twa &
feowertig geara gerimes.
 236.27. Ðus on Englisc.
 236.28. Seo oðer yld þises middaneardes wæs standende
æfter þære Ebreiscan þeode twa hund wintra & twa &
hundnigontig wintra: & æfter þæra hundseofontigra wealhstoda
gesetnyssa, se tima stod on þusend wintrum & on twa & hundseofontigum
wintrum.
 238.4. Þus on Englisc: Seo þridde yld æfter ægðres
þisra getæle wunode nigonhund wintra & twa & feowertig.
 238.12. Þus on Englisc: Seo feorðe yld þisses middaneardes
stod on feower hund wintrum & þrym hundseofontigum wintrum æfter
þæra Ebreiscra gesetnysse.
 238.15. Æfter þæra hundseofontigra gefadunge, þær
wæron twelf ma.
 238.16. Þonne wæron þær feower hund & fif &
hundeahtatig geara.
 238.21. Þus on Englisc: Seo fifte yld stod on fif hund wintrum
& nigon & hundeahtatigum wintrum.
 238.28. Seo syxte yld, þe nu ys, hyre geendung ys swyðe
ungewis, ac hyre yld sceal forealdian & mid worulde ende beon geendod.

END_TEXT
START_TEXT

ByrM 2 (Henel)
B20.20.2.
Byrhtferth's Manual: Henel 1937, 123-4.



 1. Gif ðe gelustfullað todælan ðæs geres dagas oððe
ðæs monðes, oððe ðæs dæges tida, oððe ænig oðer
ðing mare oððe læsse, ðurh twelffeald getæll, þænne wite
ðu to soþe þæt se twelfta dæl byð genemd <foreign>vncia</foreign>, and ða
endlufon beoð geciged <foreign>deunce</foreign>.
 5. <foreign>Vncia</foreign> hæfð ðis taken, and <foreign>Deunx</foreign> oððe <foreign>Iabus</foreign>
hæfð ðis taken, and <foreign>Decunx</foreign> oððe <foreign>dextans</foreign>, þæt is se teoða
dæl, bið ðus amearcod.
 7. <foreign>Dodrans</foreign>, oððe <foreign>dodras</foreign>, þæt synt ða nigon dælas,
beoð þus gesette.
 8. <foreign>Bes suie bisse</foreign>, þæt synd þa eahta dælas, beoð
ðus gewurðod.
 10. <foreign>Septunx</foreign>, þæt beoð ða seofon dælas beoð þus
geswutlode.
 11. <foreign>Semis</foreign>, þæt beoð ðus six dælas, ðe beoð ðus
gemencod.
 12. <foreign>Quincunx uel cincus</foreign>, þæt beoð ða fif dælas, þe
beoð ðus gehiwod.
 13. <foreign>Triens uel treas</foreign>, þæt synt ða feowor dælas, þe
beoð þus gehiwod.
 14. <foreign>Quadrans</foreign>, þæt synt þa ðreo dælas, ðe beoð
ðus amearcod.
 15. <foreign>Sextans</foreign>, þæt beoð þa twegen dælas, þe beoð
ðus amearcod.
 16. <foreign>Semiuncia</foreign>, þæt bið healf <foreign>uncia</foreign>.
 17. <foreign>Vncia</foreign> hæfð <foreign>XXIIII scripulos</foreign>, and <foreign>semiuncia</foreign> hæfð
<foreign>XII scripulos</foreign>.
 19. <foreign>Scripuli sex quadrantem þerficiunt. Dicitur scripulus alio
nomine sicilicus. Greci uero dodrantem appellant, latini quadrantem uocant</foreign>.
 22. <foreign>xxiiii scripuli</foreign> wyrcaþ ane uncia, and <foreign>semiuntia</foreign> hæfð
<foreign>xii scripulos</foreign>.
 23. <foreign>Semiuncia</foreign> bið ðus gemearcod <foreign>due sextule siue</foreign> sescle
<foreign>viii scripuli</foreign>.
 24. <foreign>Due sextule</foreign> beoþ þus, and <foreign>sicilicus</foreign> beoð <foreign>sex
scripuli</foreign>, and bið ðus amearcod.
 26. <foreign>Sextula siue</foreign> sescle beoð <foreign>iiii scripuli</foreign>, and byð ðus
amearcod/.
 27. <foreign>Dimidia sextula siue</foreign> sescle beoð twa scripuli, and bið
ðus amearcod.
 28. <foreign>Scripulus</foreign> hæfð six <foreign>cilicus</foreign>, and ða six <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, and þus he is amearcod.
 31. Þe dæg hæfð <foreign>xxiiii</foreign> tida, and six twia <foreign>scripuli</foreign>
wyrcað healfe uncia, and twa <foreign>semiuntia</foreign> wyrcað ane uncia.
 32. An uncia stent on <foreign>xxiiii</foreign> penigum.
 33. Twelf siþun twelf peningas beoð on anum punde.
 34. Nim þa twelf of ðam getæle and hat ða twelf vncia, and
ða endluuon dælas deuncem.

END_TEXT
START_TEXT

Lch II (2 Head)<extent></extent>
B21.2.1.2.1.
Bald's Leechbook: Cockayne 1864-6, II, 158-174 (Bk II, Table of Contents).



 1. Þas læcedomas belimpað to eallum innoþa mettrymnessum.
 2. Læcedomas wiþ magan sare, ealra <foreign>X</foreign>, & gif se maga
aþened sie & hwæt he þicgean scyle on þære adle.
 3. Læcedomas be geswelle & sare þæs magan, hu him mon
scyle blod lætan.
 4. Læcedomas wiþ heardum swyle þæs magan & smerenessa
& hwæt he þicgean scyle.
 5. Læcedomas wiþ magan aþundenesse & hwæt he on
þære adle þicge.
 6. Læcedomas wiþ unluste & wlætan þe of magan cymð
& hwæt he þicgean scyle, <foreign>IIII</foreign> cræftas.
 7. Læcedomas wið adeadodum magan & gif he forsogen sie
& tacn adeadodes magan, hu þæt ne gemylt þæt he þigeþ, <foreign>VI</foreign>
læcedomas.
 8. Læcedomas wiþ sare & unluste þæs magan se þe ne
mæg ne mid mete ne mid drincan beon gelacnod & bitere hræcetunge
þrowað, <foreign>IIII</foreign> cræftas.
 9. Læcedomas wiþ inwunde magan.
 10. Læcedom wið wlættan & to hætenne untrumne
magan.
 11. Læcedom wiþ aþundenesse magan windigre & eþunge.
 12. Læcedom wiþ spiwþan & wiþ þon ðe him mete
under gewunian nelle.
 13. Læcedom wiþ magan springe.
 14. Læcedom wið eallum magan untrumnessum.
 15. Læcedom wiþ þæs magan springe þonne þurh muþ
bitere hræcð oþþe bealcet oþþe him on þam magan se mete
abiterað & sygeþ & hu sio ablawung þæs magan cymð of þam
blacum omum.
 16. Læcedomas & tacn þæs hatan omihtan magan, ungemet
fæsta, & þæs ungesceadlice cealdan magan; Tacn hu se hata omihta
maga ungemet þurst & swol þrowað & nearonesse & geswogunga
& gemodes tweonunge, unlust ge wlætta & hu ðone cealdan magan
ungeliclice mettas lyste, læcedomas to bæm micle & eþele & be
lattre meltunge sumra metta.
 17. Læcecræftas be lifre missenlice gecyndo & adlum &
hu hio on þa swiðran sidan aþened biþ oþ þone nuseoþan & hu
hio biþ fiflæppedu & hu hio is blodes timber & hus &
þætte sex þing wyrceaþ liferwærce & lacnung þara ealra &
sweotol tacn þara ealra, ge be micgean ge be unluste ge be his hiwe &
oþrum manegum tacnum.
 18. Læcas lærað þisne læcedom wiþ lifre swyle &
aþundenesse.
 19. Læceas secgeaþ þas tacn be aswollenre & gewundadre
lifre & læcedomas wið þon & be þære lifre heardunge.
 20. Læcas lærað þis wiþ þære lifre wunde þonne
se swyle ge wyrms tobyrst.
 21. Læcedomas & tacn aheardodre lifre & ablawenre on
manigfealde wisan, ge on þam læppum ge on þam uferum ge on þam
filmenum ge on þam holcum þære lifre.
 22. Læcedomas wiþ þære gefelan heardnesse þære lifre
& sealfa & wyrtdrencas oþþe gif hio tobyrst & niþer gewit
oððe upastihð oþþe to langsum wyrð sio ungefele aheardung þære
lifre.
 23. Læcedomas hwæt him sie to forganne on liferadle, hwæt
him sie to healdanne, ge on læcedomum ge on mete, & tacn þæt se
swile þwinan ne mæg ne utyrnan on þære lifre.
 24. Læcedomas & wyrtdrencas wiþ eallum lifer wærcum,
ealra þreotyne, & gif lifer weaxe.
 25. Læcas eac be eallum wambe coþum & adlum sweotol tacn
fundon & læcedomas & hu mon þa yfelan wætan þære wambe
lacnian scyle & þonne adl to þære wambe wile for þære yfelan
omihtan wætan, cneow hatiað, lendenu hefegiað, sariað þara lendena
liran, togeoteþ betweox sculdrum, utgong gemenged.
 26. Læcedomas gif sio wamb wund bið, hu þæt mon ongitan
mæge & gelacnian, <foreign>V</foreign> cræftas.
 27. Læcedomas be wambe missenlicre gecyndo oþþe misbyrdo, hu
þæt mon mæge ongitan & gelacnian & be wambe hattre gecyndo
& be cealdre & wætre gecyndo & be hattre & drigre gecyndo
& þæt hæmed þing ne duge þyrrum lichoman & ne sceþeþ
hatum ne wætum, seofon cræftas, & þætte hæmed þing
swiðost eglað þam ðe hornadle habbað.
 28. Læcedomas wiþ þon þe monnes þæt uferre hrif sie
gefylled wið yfelre wætan & be windigre wambe.
 29. Læcedomas wiþ þon þe mete untela mylte & cirre on
fule & yfle wætan oþþe scittan.
 30. Læcedomas gif þu wille þæt þin wamb sie simle
gesund & be coðe & sare be wambe coðe & innefaran sare & to
wambe gemetlicunge, syxtyne cræftas.
 31. Læcedomas & tacnung on þam roppe & smæl
þearme & on utgonge, hu hie þrowiað ormætne þurst & unlust
& be hiora hiwe & þam nafolan & rægreosan & bæc
þearme & niweseoþan & milte, scare & hu unlæcas wenað
þæt þæt sie lendenadl oþþe milt wærc & hwær þa wamb
seocan þa adle þrowien & hu him sie & hu hiora mon tilian scyle,
feower wisa.
 32. Læcedomas hu mon swa geradne man lacnian scule ge mid
blodlæse & sealfe & baðo & lacnung on þæt hrif to
sendanne; & þas læcedomas magon wið lendenece & gif mon sonde
mige, wiþ ut wærce, wið magan adlum & clawunga & wifa
dedternessum & be þære coðe hu man lyste utgan & ne mæg &
gif se utgang sie windig & wæterig & blodig, <foreign>XII</foreign> wisan.
 33. Læcedomas wið þære frecnan coðe þe se mon his
utgang þurh ðone muð him fram wyrpð & aspiwan sceal & wið
Innoðwundum & smæl þearma sare & wið tobrocenum innoþum
& wiþ fortogenesse innan & wið þære wambe þe late mylt &
se þara læcedoma ne gimð þonne becymð him on wæter bolla, lifer
wærc, miltes sar, micgean forhæfdnes, wambe ablawung, lendenwærc, sond
& stanas on blædran weaxað, þreotyne cræftas.
 34. Læcedomas & be þæs mannes mihtum sceal mon þa
læcedomas sellan þe þonne gefoge synd, ge heafde ge heortan & wambe
& blædran & sogeþan, & hu geares hit sie be hæto & cele
& wiþ lattre meltunge oððe gif wamb forweaxen & forwundod sie
& gif mon sie innan forblawen & wið wambe wrinum & gicþum,
nygan wisan.
 35. Læcedomas be cilda oferfyllo & wambe & gif him mete
tela ne mylte & him swat ofga & stince fule.
 36. Læcedomas be miltewærce & þæt he bið on þa
winstran sidan & tacn ðære adle, hu higelease hi beoð, & hu lang
se milte sie & be þæs miltes filmene on þa winstran healfe, be
hleahtre þe of milte cymð, hu se milte æghwæt þrowað þæs
þe oþer limo ge hat ge ceald & be bæðe & hæmed þinge
& hwanan sio hæto cume & cele þæs miltes, eahta cræftas.
 37. Læcedomas hu mon scyle þone monnan innan & utan mid
cealdum & hatum læcedomum lacnian & hwilc mete him sie to þicgenne
& hwilc him sie to forganne.
 38. Læcedomas hu mon sceal þa wætan & wonsceafta utan
lacnian & be þam wætum yflum þæs miltes & wið slipunge
wætan þæs miltes.
 39. Læcedom wiþ windigre aþundenesse þæs miltes, sio
cymð of æpla æte & hnuta & pysena & huniges æte &
þone rop & inneforan & wambe & magan þa geondblawad & wið
sogeþan & seadan þe of milte cymð & hu sio adl gewent on wæter
bollan, ealles tyn cræftas.
 40. Læcedomas be ablawunge & aheardunge þæs blodes on
þam milte.
 41. Læcedomas wiþ þære heardnesse & sare miltes &
hu mon mæg swines blædran mid ecede gefyldre gehnescan þa heardnesse
& wiþ eallum inadlum, þry cræftas.
 42. Læcedomas gif omihtre blod & yfele wætan on þam
milte syn þindende, þonne sceal him mon blod lætan on þas wisan þe
þeos læceboc segþ & be þæs blodes hiwe.
 43. Læcedomas hwæt him on þære adle to þicgenne sie
hwæt to forganne.
 44. Læcedom, eft, se þe þæt yfel uttihð of þam milte,
swiðe æþele, & se eac deah wiþ magan ablawunge & innoþa,
hnesceþ þa wambe, þynnaþ þa oman, bitere hræcetunge aweg deþ
& breost coþe & sid wærc & lifer adle & milte wærc
& wambe wind, eal þa liht.
 45. Læcedomas & swiðdrenc wiþ aswollenum.
 46. Læcedomas wiþ gehwæþerre sidan sare & tacn
wundorlicu hwanan sio cume & hu sio adl toweard sie & hu mon þara
tilian scyle.
 47. Læcedomas þa ðe þynnunge hæbben & smalunge
mægen, þam lichoman þe þa hæto medmicle oþþe strange þrowien
& hu mon scyle swines blædran on don.
 48. Læcedomas selran gif þas oþre helpe ne syn, hu him mon
eac blod scyle lætan.
 49. Læcedomas & weax sealfa & scearpunga wiþ sidan
sare & hwæt he þicgean scyle.
 50. Læcedomas eft wið sidan sare.
 51. Læcedomas wið lungenadle & laþlicu tacn, hwanan sio
adl cume & hu mon lacnian scyle, drencas & sealfa & briwas, ge
wið lunge wunde & gif lungen breoþe & gif lungen drugige, an &
twentig cræfta.
 52. Læcedomas & spiwedrencas mannum to hæle & gif man
hine ofer gemet brece to spiwanne & eft wece drenc oþþe gif drenc of
men nelle ealles, twentig drencea.
 53. Læcedomas & leohte drencas mannum to hælo &
unspiule drenceas wiþ untrumum innoþum, eahta cræftas.
 54. Læcedomas & drencas wið instice & gif stice butan
innoþe sie.
 55. Læcedomas & drencas gif mon innan forhæfd sie &
wiþ incoþe & fær coþe.
 56. Læcedomas gif mon sie on utwærce & tacn be utsihte,
ge on þam uferran hrife ge on þam niþerran, & hwanan sio adl cume
& hu mon hie scyle lacnian & hwæt mon þicgean scyle; & eft
wiþ þon gif mon blode ane utyrne & wiþ miclum sare & ablaunesse
þæs innoþes oþþe gif mon for roppes untrumnesse utyrne oþþe gif
hwa blodryne þrowige on þam niþerran dælum his lichoman oþþe gif
hwam sie micge on blod, gif hio gehwyrfþ oððe gif mon utgang næbbe
& eft utyrnende briw, fif & hund seofontig læcedoma.
 57. Læcedomas wiþ þearmes utgange & gif men bilyhte sie
ymb þone þearm & wið blæc þearmes utgange, nigon wisan.
 58. Læcedomas be þære adle þe stanas on men innan
geweaxen on þære blædran oððe elles hwær & tacn þære
adle be halra manna & unhalra micgea hiwum & hwilcne mete mon þicgean
scyle oþþe forgan, twentig cræfta.
 59. Læcedomas wiþ þære healfdeadan adle & hwanan sio
cume & hu mon lacnian scyle, sealfa & onlegena & wyrtdrencas,
oþþe gif neb oþþe heafod sar sie, be baðe & blodlæse &
þæt sio adl ær feowertigum oþþe fiftigum wintra on monnan ne becume
& be þam suþernan wyrteceddrence, an & twentig cræfta.
 60. Læcedomas wiþ wifa gecyndum forsetenum & eallum wifa
tydernessum, gif wif bearn ne mæge geberan oþþe gif bearn weorþe dead
on wifes innoþe oððe gif hio cennan ne mæge do on hire gyrdels þas
gebedo swa on þisum læcebocum segþ; & manigfeald tacn þæt mon
mæge ongitan hwæþer hit hyse cild þe mæden cild beon wille &
wiþ wifa adle & gif wif migan ne mæge & gif wif ne mæge raðe
beon geclænsod & wiþ wifa blodsihtan & gif wif of gemyndum sie
& gif þu wille þæt wif cild hæbbe oþþe tife hwelp oþþe
gif men cwið sie forweaxen oþþe gif man semninga swigie, an &
feowertig cræfta.
 61. Læcedom wiþ þære geolwan adle & wið þæm
miclan lice & dolhdrencas twegen & oþer mæg wiþ lungen wunde
eac.
 62. Læcedomas wiþ miclum heafod ece & wærce & sealf
to þon ilcan & leah & eagsealfa & gebed to eagum.
 63. Læcedom wiþ þeoradle & wiþ lungenadle & wiþ
utwærce & gif mon blode spiwe & wiþ blodryne & gif lim
færinga ace & wiþ blæce on andwlitan.
 64. Læcedom, se monian wiþ innoþes forhæfdnesse &
gutomon/ wið milte wærce & stice & spican wiþ utsihtan &
dracontian wiþ fule horas on men & alwan wiþ untrymnessum &
galbanes wiþ nearwum breostum & balzaman smiring wiþ eallum
untrumnessum & petraoleum to drincanne anfeald wiþ innan tydernesse &
utan to smerwanne & tyriaca, is god drenc, wiþ innoþ tydernessum &
se hwita stan wið eallum uncuþum brocum.
 65. Læcedom gif hors sie ofscoten & wiþ utwærce &
gif utgang forseten sie & wiþ lenctenadle, eft, wiþ utwærce &
wiþ unlybbum & wiþ þære geolwan adle & gif men sie færlice
yfele & to gehealdanne lichoman hælo & wiþ gicþan & ælue
& wiþ londadle & gongelwæfran bite & wið utsihte &
heafodsealfa.
 66. Be þam stane þe gagates hatte.
 67. Be wæge eles & oþerra missenlicra þinga.

END_TEXT
START_TEXT

Lch II (2)<extent></extent>
B21.2.1.2.2.
Bald's Leechbook: Cockayne 1864-6, II, 174-298 (Bk II).



 1.1.1. Þis sint tacn adlies magan, ærest gelome spætunga
oððe hræcunga, cisnes, & se man hine gelome to spiwanne & he
onfindeþ swile & þæt þa oman beoð inne betynde þurh þa
ablawunge & him bið uneþe þurst getenge.
 1.1.4. Eac of þæs magan adle cumað monige & missenlica
adla geborstena wunda & hramma & fylle wærc & fienda adl &
micla murnunga & unrotnessa butan þearfe & oman & ungemetlica
mete socna & ungemetlice unlustas & cisnessa & sara inadle on wifes
gecyndon & on fotum & blædran & on unmode & on ungemet
wæccum & ungewitlico word.
 1.1.8. Se maga biþ neah þære heortan & þære gelodr
& geadortenge þam brægene of þam cumað þa adla swiþost of
þæs magan intingan & on yflum seawum, wætan atterberendum.
 1.1.10. Þonne ða wætan þa yfelan weorþaþ gegaderode
on þone magan & þær rixiað mid scearfunga innan, swiþost on
þam monnum þe habbað swiþe gefelne & sarcrenne magan swa þæt
hie sume somnunga sweltaþ, ne magon aberan þa strangan scearfunga þæra
æterna wætena.
 1.1.14. Hwilum wyrmas of þam inþerran dælum gesecað þa
uferran dælas to þam magan & eac heortcoþe wyrceað & angnessa
& geswowunga swa þætte hwilum sume men fram þara wyrma slitunge
sweltað & forweorþað.
 1.1.17. Forþon þæm mannum deah þæt him mon on fruman
þa mettas gife þe celunge & strangunge mægen hæbben swa swa
beoþ æppla, nales to swete ealles ac surmelsce, & peran & persucas
& hlaf gedon on ceald wæter oþþe on hat be þære gelicunge
þæs magan þe þa yfelan wætan sceorfendan & scearpan hæfð.
 1.1.21. Þis deah eac on fruman þam ðe þa heortcoðe &
þæt gesceorf ðrowiað.
 1.1.21. Ælcra gerist þæt him mon lytlum þa mettas selle
þa þe late melten, leax & þa fixas þa ðe late meltan, gose
innefle & swines fet, þa ðe mægen wiþ habban þam yfelan wætan
& þonne him sel sie þonne þicge he swetran mettas.
 1.1.24. Ne biþ him nanwuht selre þonne he þa þicge þa
þe late melten & swa þeah ne synd scitole, þicge to undernes hlaf
gebrocenne on hat wæter oþþe æppla berindede.
 1.1.27. Eac biþ god fultum on godum wyrtdrencum swa læcas
wyrcað of ecede & of finoles wyrttruman & of rinde & of alwan
& of doran hunige, gemeng þæt & sele þæs cucler fulne
oþþe twegen.
 1.1.29. Þonne hnescað þæt þa wambe & trymeþ &
þæt deah wiþ breost wærce & wiþ heortcoþe & wið
fellewærce & wiþ þon þe mon sie on þam magan omigre wætan
gefylled & wið manegum adlum þæt deah ða þe cumað of oferfyllo
& of missenlicum yflum wætum.
 1.1.33. Gif hie cumen of oferfyllo mid spiwe þan hy mon sceal
lytlian.
 1.1.33. Gif hie þonne cumað of oþrum biterum & yfelum
wætum þa þe wyrceað oman þonne beoþ þa elcran to stillanne
oþþæt þe hie unstrangran weorþan, swiþost gif þa wætan beoð
þicce & slipegran.
 1.2.1. Be wambe coþe oþþe gif of þære wambe anre þa
yfelan wætan cumen & ne oferyrnen ealne þone lichoman, þæt mon
sceall mid halwendum mettum anum lacnian.
 1.2.3. Gif þonne sio yfele wæte of þære wambe oferyrneþ
ealne þone lichoman þæs mon sceal mid maran lacnunge tilian, hwilum him
mon sceal of ædran blod lætan gif þæs blodes to fela þince &
þære yflan wætan, & eac wyrtdrenc sellan, ac ærest mon sceal
blod lætan æfter þon wyrtdrenc sellan.
 2.1.1. Wiþ sarum & aþundenum magan genim ele & gedo
hwit cwuda & dile & suþerne wermod on þone ele, læt standan
þreo niht & gedo þæt þa wyrta syn gesodene on þam ele, gedo
ðonne on hnesce wulle, smire þone magan mid.
 2.1.4. Eft wiþ þon ilcan genim ealdne rysle, getrifula on
treowenum mortere, meng wið æges þæt hwite, do on clað, lege on.
 2.1.5. Wiþ sarum magan eft, gedo on wearmne ele þa wyrt, þe
hatte fenogrecum & laures croppan & dile, smire þone magan mid þy.
 2.2.1. Wiþ sarum magan, wegbrædan seaw, & eced do on
clað, lege on.
 2.2.1. Eft, gif se maga aþunden sie oþþe aþened genim
þæs selestan wines & grenes eles swilc healf, seoþ wermodes croppan,
do on hnesce wulle, smire mid, selle him þonne flæsc etan lytelra wuhta,
smælra fugla, gesodenra & gebrædra, & manigfeald æppelcyn,
peran, æpeningas, pisan ofþænda & gesodena on ecede & on
wætre & on wine wel scearpum.
 2.2.6. Wiþ sarum magan, rosan leafa, <foreign>V</foreign> oþþe <foreign>VII</foreign> oððe
nigon, & pipores corna emfela, gegnid smale & on hatum wætere sele
drincan.
 2.2.8. Eft wiþ þon ilcan genim of pinhnyte <foreign>XX</foreign> geclænsodra
cyrnela & cymenes swa micel swa þu mæge mid þrim fingrum foreweardum
genimam, getrifula þonne bollan fulne, wyl on mortere, gedo cealdes
wæteres to <foreign>II</foreign> gode bollan fulle, sele ðonne ærest þæt healf to
drincanne.
 2.3.1. Eft is onlegen to trymmanne þone magan & to bindanne
æfter utsihtan oþþe æfter wyrtdrence, gebærnedne hlaf clænne
seoþ on ealdum wine gif þu hæbbe, gif hit sie sumor do wermodes sædes
dust to seoþ ætgædere, do on clað, ofersmit mid ele, lege on þone
magan.
 2.3.4. Gif hit sie winter ne þearft þu þone wermod to don.
 3.1.1. Be geswelle & sare þæs magan, gif se man þæt
mægen hæbbe læt him blod, æfter þon mid þy ele smire þe þa
wyrta syn on gesodene þe we ær nemdon, æfter þon mid hate hunige
smire & ofersceade þonne mid hwites cwidues & alwan duste &
pipores hwæthwega, oferlecge þonne mid linene claðe oððe mid
eowocigre wulle & sele wermod on wearmum wætere twam nihtum ær
ofgotenne þæt se þam omum stille & sele þonne gepiporodne
wyrtdrenc.
 3.1.7. & ðonne sceal mon þam men mid drium handum on
morgenne & on æfenne þa handa & þa fet gnidan swiðe &
þyn & gif hit sie god weder he him on underne gife gange him ut hwider
hwega sume hwile, gif hit ne sie weder gange him in geond his hus.
 4.1.1. Wiþ heardum swile þæs magan sele þu him sealte
mettas & haran flæsc & eofores, rudan wyrttruman & cersan &
scir win & eaðmelte mettas & onlegena utteonde þone heardan swile
& bæð, þenda smerwunga wyrce of ele & of wermode & of hwitum
cwidue & wine, beþe ðonne, smire mid þy, oflege þonne mid eowecigre
wulle & besweþe, genim eac milsce æppla, gedo neahterne on win &
þonne geseoð, geswete þonne þæt wos mid huniges teare & gepipera
mid <foreign>XX</foreign> corna, sele him þonne on morgenne lytelne bollan fullne oððe
cucler fulne þus geworhtes drincan.
 5.1.1. Læcedom wiþ þæs magan aþundennesse, þæs
mannes fet & handa man sceal swiþe on morgentidum þyn & hine mon
sceal swiðe hlude hatan grædan oððe singan & hine mon scel
neahtnestigne tyhtan & gremian to spiwanne & on morgen smircwan mid ele
on þam ðe sie gesoden rude & wermod & þa ærgenemnedan mettas
þicge.
 6.1.1. Wiþ unluste & wlættan þe of magan cymð & be
his mete sele him neahtnestigum wermod oððe þreobread, gedon on scearp
win, sele neahtnestigum & æfter þon sealte mettas mid ecede geswete
& gerenodne senep & rædic þicgen & ealle þa mettas ge
drincan þa þe habban hat mægen & scearp sele þicgean.
 6.1.5. & gebeorh þæt hie ungemeltnesse ne þrowian &
god win gehæt & hluttor þicgen on neaht nestig & neaht nestige
lapien on hunig & secen him broc on onrade & on wæne oððe on
þon þe hie a þrowian mægen.
 6.1.7. Eft wiþ metes unluste genim suþerne cymen, ofþæne
mid ecede, adrige ðonne & gegnid on mortere & finoles sædes &
diles þreo cuclermæl, gegnid eall togædere, geece pipores þreo
cuclermæl & rudan leafa <foreign>VII</foreign> cuclermæl & þæs selestan
huniges asiwenes an pund, getrifula eal togædere, yce þonne mid ecede swa
þe þince þæt hit sie on þa onlicnesse geworht þe senop bið
getemprod to inwisan, gedo þonne on glæs fæt & þonne mid hlafe
oððe mid swa hwilcum mete swa þu wille, lapa on & nytta ge þeah
þu mid cuclere þæt supe þæt hylpþ.
 6.1.15. Þises þu nytta ge on æfenne ge on underne.
 6.1.15. Nis þæt wiþ þam unluste anum god þæs magan ac
eallum þam lichoman þæt deah.
 6.2.1. Wiþ metes unluste, dweorgedwostlan on wætre
ofþænde gegnid mid ecede, sele drincan wið wlættan.
 6.2.2. Wiþ unluste eft mintan & pipores nigan corn gegniden
on wine sele drincan.
 7.1.1. Þis sceal wið adeadodum magan, genim huniges & eced
togædere gemenged & gebeatenne pipor, sele on morgenne cuclerfulne
neahtnestigum, nyttige scearpera drincena & metta & æt baþe mid
sinope gnide & smerwe.
 7.1.3. Sele him eac neahtnestigum þis, genim eced wiþ
glædenan gemenged hwæthwega & langes pipores <foreign>X</foreign> corn oþþe
croppan & senep, menge eall togædere & trifolige, sele nihtnestigum
an cuclermæl.
 7.1.6. Geþenc ðu þonne hwæþre þætte ealle þa
ærgenemnedan læcedomas & þa æfterwritenan ne sculon on ane
þrage to lange beon to gedone ac sculon fæc habban betweonum & reste,
hwilum twegen dagas hwilum þry, & þonne him mon blod læte on ædre
on þam dagum ne do him mon nanne oþerne læcedom to nymþe ymb <foreign>V</foreign> niht
oþþe ma.
 7.1.10. Wiþ forsogenum magan oþþe aþundenum genim
hryþeren flæsc gesoden on ecede & mid ele gerenod mid sealte &
dile & por, þicge þæt seofon niht, þonne liht þæt þone
geswencedan magan.
 7.1.13. Þis synd tacn adeadodes magan, þæt he þigð ne
gemylt þæt ac se geþigeda mete hefegaþ þone magan & he þone
sammeltan þurh ða wambe utsent.
 8.1.1. Wiþ sare & unluste þæs magan se þe ne mæg ne
mid mete ne mid drincan beon gelacnod, & bitere hræcetunge nim
centaurian, þæt is felterre, sume hatað hyrde wyrt, sume eorð geallan,
gegnid an pund & gedo þæron hates wæteres <foreign>IIII</foreign> bollan fulle, sele
him neaht nestigum drincan þry dagas.
 8.1.6. Eft, genim þa reade netlan ufewearde hæbbende sæd,
aþweah clæne & wyrce to supanne.
 8.1.7. Eft, grenes merces getrifulades seaw & awrungenes sele
drincan & on þa ilcan wisan sele him drincan hunan seaw.
 8.1.8. Eft, wið magan sare, rudan & mintan, dile,
dweorgedwostlan, agrimonian, sume hatað garclife, & cersan, gecnua ealle
on wine oþþe on ealað, sele ælce dæge to drincanne.
 9.1.1. Wiþ inwunde magan nim gate meoluc þonne hio furþum
amolcen sie, sele drincan.
 9.1.2. Sume wearme eowo meoluc drincað wiþ magan sare, sume
þone selestan ele gewyrmedne, sume wiþ þa gate meoluc mengað oþ
þæt hie spiwað þæt hi ðe yþ spiwan magon.
 10.1.1. Wið wlættan & to hætanne magan, wæter
besoden on wermode & on dile oþ þone þriddan dæl, sele þæt
drincan.
 10.1.2. Þæt wyrmð & heardaþ þone magan.
 11.1.1. Wiþ aþundenesse & eþunge magan, finoles
wyrttruman & merces of geot mid scire wine ealde & of þon sele
drincan nehtnestigum <foreign>II</foreign> bollan fulle lytle.
 11.1.3. Wiþ windigre aþundenesse magan to wyrmanne þone
cealdan magan, rudan & dile, mintan & merce, syndrige sceafas geseoð
on þrim ceac fullum wæteres þæt þær ne sie butan an ful, sele
þonne þæt wæter drincan.
 12.1.1. Wið spiwþan & wið þon þe him mete under ne
gewunige genim sinfullan, gegnid on scearp win, sele bollan fulne to
gedrincanne æfter æfen geweorce.
 12.1.3. Genim wiþ þon ilcan finoles seawes twegen dælas,
huniges ænne, seoþ oþ þæt þæt hæbbe huniges þicnesse,
sele þonne neaht nestigum cuclermæl full.
 12.1.5. Þæt wlættan gestireð, þæt lungenne bet,
þæt lifre hælð.
 12.1.5. Wið miclan spiweþan & he ne mæge nanne mete
gehabban genim diles sædes ane yntsan, pipores feower, cymenes þreo,
gegnid swiþe smale, do þonne on wæter þe wære minte on gesoden
& sure æppla oððe wingeardes twigu ufeweard merwe.
 12.1.9. Gif se mon ne sie on fefre yce mid wine & sele drincan
þonne ne to reste gan wille & lege utan on þone magan gesodene wudu
æpla & hlafes cruman & swilce onlegena.
 13.1.1. Þonne sceal þis wiþ þæs magan springe, sum pyse
cyn hatte lenticulas, ete þara hund teontig hreawra.
 13.1.2. Eft, scearpes ecedes gesupe þreo cuclermæl þonne he
slapan wille on æfen.
 14.1.1. Wiþ eallum magan untrumnessum genim finoles wyrttruman
uteweardra, þæt þær mærwost sie, ado of þam finole swa micel swa
oþer healf pund sie, geot þonne ecedes on swa oþer healf sester sie,
læt þonne þreo niht standan swa ætgædere, æfter þon
oferseoð þa wyrttruman hwæt hwega on þam ecede & awring of þam
ecede clæne.
 14.1.5. Gedo þonne on þæt eced huniges mid þy ecede, gedo
þonne alwan godne dæl þær on þætte yntsan gewege oððe ma
& oþer swilc hwites cweodowes & ameos hatte suþerne wyrt oþer
asaru, do þara læs, gemenge hwæþere ealle togædere & þonne
selle him þreo cuclermæl.
 14.1.9. Do þis wið magan bryne & þurste, wlaco wæter
menge wið þone selestan ele, sele drincan.
 14.1.10. Þæt styrð þam þurste.
 15.1.1. Wiþ þæs magan springe þonne þurh muð bitere
hræcð oþþe bealcet oððe him on þam magan sugeð, genim pipores
swilce an mynet gewege, diles sædes swilce <foreign>IIII</foreign> mynet gewegen, oþer
swilc cymenes, gegnid eall & sele on wine cuclermæl þonne he slapan
gan wille.
 15.1.4. Sio aþenung þæs magan & sio ablawunge hæto
cymeð of þam blacum omum.
 15.1.5. Ac genim þonne spiungean, gedo on scearp eced, gewæte
swiðe, lege ofer þone magan þonne hit swilc sie.
 15.1.7. Æfter þon gif þæs ne fele lege oþra onlegena on
strengran & aferran swa swa is ar om wið hunig gemenged & þon
gelic swa læcas cunnon.
 16.1.1. Þis sint tacn þæs hatan magan omihtan ungemet,
fæstlican, & þæs ofercealdan.
 16.1.2. Þæs hatan magan ungemetfæstan tacn sindon þonne
he bið mid omum geswenced, þam men bið þurst getenge & nearones
& geswogunga & modes tweonung & unlust & wlætta.
 16.1.4. Him is nyt þæt he hlaf þicgen on cealdum wætre
oððe on ecede & swiðe fæste gesoden ægra oþþe gebrædde
to undernes & wyrta & lactucas, þæt is leahtric, & mealwan
& hænne flæsc næs swiþe gesoden & gose þa ytmestan limo
& fixas þa þe heard flæsc habban & wine winclan & ostran
& oþru, pysena cyn & mylsce æppla & bæþ of swetum ferscum
wæterum sceal beon geworht, hat bæþ him ne deah.
 16.1.9. Tacn þæs ofercealdan magan, þæt þa men ne
þyrst ne hi swol gefelaþ on magan & ne biþ him ænig wearm
þrowung getenge.
 16.1.11. Ac hy girnað metta swiþor þonne hit geliclic sie
& gif him ofstondeþ on innan ænigu ceald wæte þonne spiwað hie
þæt horh & þa mettas gehabban ne magon þe hie geþicgeað &
æfter þam spiwað sona him to gifanne biddað.
 16.1.14. Þa men þu scealt smerwan mid þy ele þe mon wermod
on seoðe & þa þiccan geurnen on & þa slipinga wætan on þam
magan & þa acolodan & þæt ofstandene þicce slipige horh þu
scealt mid þam ærgenemnedan læcedomum wyrman & þynnian.
 16.1.17. Wyrc him þonne wyrtdrenc of finoles wyrttruman rinde
& merwost sie þætte six yntsan gewege & ecedes anne sester &
alwan þreo yntsan, seoþ þonne on þam ecede þone finol oþ þæt
hit sie wel gesoden, awring þonne þa wyrta of þam ecede, gedo þonne to
þam ecede clænes huniges pund, seoþ þonne ægædere oþ þæt
hit sie swa þicce swa hunig, scead þonne þa alwan on wel gegnidene &
sele þreo cuclermæl mid wætere.
 16.1.23. Þæt deah wiþ heort ece & wiþ felle wærce.
 16.2.1. Be þære ofermiclan friclo, þonne of þære selfan
cealdan adle þæs magan cymð þæt sio ofermiclo friclo & gifernes
arist of þæs hores wætan þe of þam magan cymð & hie beoþ
spiwende &, swa swa hund, eft sona secað þa mettas, þam þu scealt
sellan clæne & hluttor win & read swiðe gehæt, ne sie to scearp
ne se mete ne sie to scearp ne to sur þe þu him selle ac smeþe &
fæt.
 16.2.6. Gif ormæte hungor cymð of ungemetlicre hæto
þæs magan & tyddernesse þæt hie syn sona geswogene gif hie þone
mete næbben, wiþ ormætum hungre þonne scealt þu sona þæs
mannes tilian, bind his ytmestan limo mid byndellum, teoh him þa loccas &
wringe þa earan & þone wangbeard twiccige.
 16.2.10. Þonne him sel sie sele him sona hlaf on wine gebrocenne
ær he oþre mettas þicge.
 16.2.11. Sele him þa mettas þa þe ne sien to raðe gemelte,
late mylt hryþeres flæsc gæten & hiorota, buccena is wyrrest &
ramma & fearra & þa þe swiðe ealde beoð on feoþorfotum
nietenum & fuglas þa þe heard flæsc habbað, pawa, swan, æned.
 16.2.14. Þam ðe cealde wambe habbað þu scealt sellan wel
meltende mettas, scellihte fiscas & culfrena briddas, hænne flæsc
& gose fiþru, swa betere swa fætran sien & ferscran.
 16.2.16. Þa ytmestan leomo swina beoð eaðmelte & geong
hryþer & ticcenu & swete win sel mylt þonne þæt afre.
 17.1.1. Wiþ eallum liferadlum & gecyndum & wæstmum
& be þam sex þingum þe ðone liferwærc wyrceað & lacnung
þara ealra & sweotol tacn, ge be micgean ge be unluste ge hira hiwe, sio
biþ on þa swiþran sidan aþened oþ þone neweseoþan, sio hæfð
fif læppan, helt þa lendenbrædan, sio is blodes timber, & blodes
hus & fostor.
 17.1.5. Þonne þara metta meltung biþ & þynnes þa
becumaþ on þa lifer, þonne wendaþ hie hiora hiw & cerrað on blod
& þa unsefernessa þe þær beoþ hio awyrpþ ut & þæt
clæne blod gesomnaþ & þurh feower ædra swiþost onsent to
þære heortan & eac geond ealne þone lichoman oþ þa ytmestan
limo.
 17.1.9. Be sex þingum þe þone liferwærc wyrceað,
ærest geswel, þæt is aþundenes þære lifer, oþer is þæs
geswelles toberstung, þridde is wund þære lifre, feorþe is welmes
hæto mid gefelnesse & mid sare geswelle, fifte is aheardung þæs
magan mid gefelnesse & mid sare, sexte is heardung þære lifre butan
gefelnesse & butan sare.
 17.1.13. Þære lifre geswel oþþe aþundenesse þu meaht
þus ongitan, on þa swiðran healfe under þam hnescan ribbe biþ
ærest se swile on þære lifre & gefelð se mon ærest þæs
hefignesse & sar & of þære stowe ofer ealle þa sidan astihð
oþ þæt wiþoban & oþ ðone swiþran sculdor þæt sar &
his micgge bið blodread swilce hio blodig sie.
 17.1.18. Biþ him unlust getenge & his hiw blac & he biþ
hwæthwega hriþende & singalne cyle þrowaþ & cwacaþ swa mon
on lenctenadle deþ.
 17.1.20. Ne mæg him mete under gewunian, þint sio lifer &
ne mæg þam sare mid handa onhrinan bið to þon strang & næfþ
nanne slæp þonne hit strangost biþ.
 17.1.22. Þonne se swile tobyrst þonne bið seo micge lyswen
swilce worms, gif he utyrnð þonne biþ þæt sar læsse.
 18.1.1. Wiþ þære lifre swile oððe aþundenesse, gif se
utgang forsitte, him is on fruman blod to forlætenne on ædre on þa
winestran healfe.
 18.1.2. Wyrc him þonne beþinge þus & sealfe, of ele &
rudan & dile & of merces sæde swa micel swa þe þince, seoð
eall mid þy ele & þonne mid hnescre wulle beþe mid þy wose lange
þa swiðran sidan & þonne oferlege mid wulle & besweþe fæste
ymb <foreign>III</foreign> niht.
 18.1.6. Wyrc him eft onlecgende sealfe & beren grytte geond
gotene mid wine & þonne gesodene & mid ecede & mid hunige eall
getrifulad & eft gesoden, lege on þone þiccestan clað oþðe on
fel, swiðe mid swa wearme & on þæt sar bind & hwilum teoh mid
glæse oþþe mid horne.
 18.1.10. Gif se utgang forsitte mid wyrtdrencum ateoh hine ut.
 18.1.10. Wyrc of wermode & of hirde wyrte & of rudan
sæde do aseowones huniges genoh to sele neahtnestigum cucler mæl.
 19.1.1. Tacn be aswollenre & gewundadre lifre, læcedomas
wiþ þon & be þære lifre aheardunge.
 19.1.2. Se þe bið gewundod þonne on þa lifre & gif he
ne biþ þon raþor gelacnod þonne becymð he on þa adle þe mon
wormse spiweþ.
 19.1.3. Gif se geswollena mon on þære lifre oððe se
aþundena swa aswollen gebit oþ þone fif & twentigeþan dæg swa se
swile ne bersteþ þonne onginð sio lifer heardian, gif hio gebyrst þonne
bið þær wind on þære lifre.
 19.1.6. Þære wunde tacn sindon, þonne sio wund geborsten
biþ þonne bið þurh þa wambe se utryne swilce blodig wæter &
biþ his neb read & aswollen & þonne þu him þine hand setest on
þa lifre þonne gefelþ he swiþe micel sar & biþ se man swiðe
mearo & of þære adle cymð ful oft wæter bolla.
 19.1.10. Wiþ geswollenum sare, on fruman mid onlegenum &
sealfum sceal mon lacnian, sio sceal beon of berenum gryttum on leage gesodenum
& of culfrena scearne geworht mid hunige & þonne alecge mon þa
sealfe on hatne clað oþþe fel oþþe cartan, besweþe mid þonne.
 19.1.14. Hnescað se swile sona & gebersteþ innan.
 19.1.14. Drince mulsa, þæt is gemilscede drincan, ælce
dæge & gate meoluc gesodene & wæter on þam sien gesodene gode
wyrta.
 20.1.1. Læcedomas wiþ þære lifre wunde þonne se swile
gewyrsmed tobyrst, nim gate meoluc swa wearme niwan amolcene, sele drincan.
 20.1.2. Do eac to drence nædran geworhte swa læcas cunnon
& þonne hie ælcra drincan willen drincan hie nemne wæter ær
gesoden of wyrtum, on wermode & on oþrum swelcum & swilca onlegena
swa we ær writon.
 20.1.5. Ac mon sceal ær mid wearmum springum & hate wætre
beþian & þwean þa stowe & on þam wætre sien gesodene laures
croppan & hirdewyrt, þæt is eorðgealla, & wermod.
 20.1.7. Mid þy þu þa saran stowa lange ærest beþe &
læt reocan on.
 20.1.8. Gif þonne sio wund swiðe rotige þære lifre oþ
þæt he þæt wursm of muðe hræce gewyrce him gemilscade drincan,
þæt is micel dæl bewylledes wæteres on huniges godum dæle, of
þam sceal beon þæt rot gelome adon þenden hit mon welð oþ
þæt þær nan ne sie, læt þonne colian & sele þonne
drincan.
 21.1.1. Her sint tacn aheardodre lifre, ge on þam læppum &
healocum & filmenum.
 21.1.2. Sio aheardung is on twa wisan gerad, oþer biþ on fruman
ær þon þe ænig oþer earfeþe on lifre becume, oþeru æfter
oþrum earfeþum þære lifre cymð, sio biþ butan sare & þonne
se man mete þigð þonne awyrpð he eft & onwendeþ his hiw &
hæfð ungewealdene wambe & þa micgean.
 21.1.5. & þonne þu ðine handa setst ufan on þa lifre
þonne beoð swa hefige swa stan & ne biþ sar.
 21.1.7. Gif þæt lange swa biþ þonne gehæfþ hit on
uneþelicne wæterbollan.
 21.1.8. Ealle þa blawunge & þa welmas þa þe beoþ
gehwær geond þone lichoman þa cumað of hatum blode & weallendum.
 21.1.9. Swa bið eac swilce on ðære lifre to ongitanne,
hwæþer sio hæto & sio ablawung sie on þære lifre selfre on
þam filmenum & on þam þingum þe ymbutan þa lifre beoþ, &
hwæþer hio sie on ðam liferbylum & læppum þe on þam
liferholum, & healcum þe on þam dælum bæm.
 21.1.13. Þonne se læce þæt ongit þonne mæg he þone
læcedom þe raðor findan.
 21.1.14. Þis synd þa tacn, gif sio ablawung sio hate biþ on
þære lifre ofrum oððe bylum þonne biþ þær micel aþundenes
& fefer mid sweopunga omena & stingende sar oþ þa wiþoban oð
ða eaxle, & hwosta & nearones breosta & mare hefignes þonne
sar.
 21.1.17. & þonne sio ablawung bið on þam filmenum &
on þam ædrum þe on & ymb þa lifre beoð þonne biþ þæt
sar scearpre þonne þæs welmes sar þe on þære lifre selfre beoð
& þu meaht be þon ongitan þæt sio adl biþ þære lifre
læppum & ofrum.
 21.1.20. Gif þonne sio lifre aheardung & sio adl & sio
ablawung biþ on þære lifre healcum & holocum gecenned þonne
þincþ him sona on fruman þæt sio wæte swiþor niþor gewite
þonne hio upstige & se mon geswogunga þrowað & modes
geswæþrunga, ne mæg him se lichoma batian ac he bið blac &
þynne & acolod & forþon ætfilð him wæterbolla.
 22.1.1. Wiþ þære gefelan heardnesse þære lifre, ðonne
is sio to beðianne mid hatan wætre on þam sien gesodene wyrta, wermod
& wildre magþan wyrttruman, fenogrecum hatte wyrt & eorð gealla.
 22.1.3. Þonne þa sien ealle gesodene beþe þonne mid miclum
spryngum þa saran stowe lange, forlæt swa <foreign>III</foreign> dagas.
 22.1.5. Wyrc þonne sealfe of hwætenum gryttum geworht oððe
of briwe of wermode & of wine & of aprotanean & of cymene & of
laures croppan, do huniges to þæt þu þyrfe, sele him þæt þry
dagas, oþre þrie sete him horn on oþþe glæs, teoh ut.
 22.1.8. Sel þu lacnast gif þu seoþest rudan on ele &
grenne wermod oððe drigne & hwit cwudu, þy ealle beþe, lege on
ufan, læt beon ealne dæg & eac fela daga þas þing sint to donne
& þam monnum synd to sellanne migole drincan.
 22.1.11. Þa wyrt petersilian & dile & merces sæd
oððe wyrttruman mid hunige sele þu him ælce dæge drincan, gif him
fefer ne sie yc þæt mid wine.
 22.1.13. Æfter þon oþre wyrtdrencas sculon siþþan
þæt geswel biþ gehweled & tobyrst & wyrð unsarre & niþer
gewit þurh ða wambe & se man mihð wormse, talaþ þæt he þonne
hal sie.
 22.1.15. Þonne beoþ him to sellanne swiþost þa migolan
drincan þætte eall þæt yfel þurh ða wambe & þurh þa
micgean weorðen aweg adon þy læs se mon weorþe þurh þone muþ
worms spiwende & hine huru wiþ bæð healde & wiþ grene
æpla.
 22.2.1. Gif þonne se swile & þæt worms upstihð to
þon þæt þe þince þæt hit mon sniþan mæge & ut
forlætan wyrc him þonne sealfe ærest of culfran scearne & of þam
gelica & ær mid spryngum beþe þa stowe mid þy wætre &
wyrtum þe we ær writon.
 22.2.4. Þonne þu ongite þæt þæt geswel hnescige &
swiþrige þonne hrin ðu him mid þy snid isene & snið lyt hwon
& listum þæt þæt blod mæge ut furþum þylæs þider in
yfel pohha gesige.
 22.2.6. Ne forlæt þu þæs blodes to fela on ænne siþ
þyles se seoca man to werig weorðe oððe swylte.
 22.2.8. Ac þonne þu hit tostinge oþþe sniþe þonne hafa
þe linenne wætlan gearone þæt þu þæt dolh sona mid forwriðe
& þonne þu hit eft ma lætan wille teoh þone wætlan of, læt
lytlum swa oþþæt hit adrugie.
 22.2.10. & þonne sio wund sie clæne geryme þonne
þæt þæt þyrel to nearo ne sie ac þu hie ælce dæge mid pipan
geond spæt & aþweah mid þam þingum, siþþan oslege þe þa
wunde clæsnien.
 22.2.13. Gif hio swiþor unsyfre weorpe clæsna mid hunige &
gelæt eft togædere.
 22.3.1. Eft þonne seo ungefelde aheardung þære lifre to
langsum wyrð þonne wyrcþ hio wæterbollan þone þe mon gelacnian ne
mæg.
 22.3.2. Ac mon sceal sona on fruman þa ær genemnedan
beþunga, ne drince he niwes naht & gif se lifersioca mon blodes to fela
hæbbe þonne sceal him mon ær eallum oþrum læcedomum blod lætan
of þam swiðran earme on þære niþerran ædre.
 22.3.5. Gif þa mon ne mæge eaþe geredian þonne sceal mon
on þære middel ædre blod lætan.
 22.3.7. Þa þe þæt ne doþ on micel earfeþum becumað.
 23.1.1. Hwæt him sie to forganne on liferadle, hwæt him sie
to healdanne, ge on læcedomum ge on mete, forþon is þearf micel þæt
mon nauþer ne sealfa ne baþu ne onlegena ær to nyde ær him mon blod
læte þam þe fela blodes hæþ.
 23.1.4. Æfter þon þe se lichoma sie þurh þa blodlæse
geclæsnad þæs mannes bileofa is to besceawianne.
 23.1.5. Ærest him is to sellanne þæt þone innoð stille
& smeþe, ne sie scearp ne to afor ne slitende ne swigene.
 23.1.6. Ælc broþ is to forganne forþon þe hit biþ
þindende & yfele wætan wyrcþ.
 23.1.7. Ægru sint to forganne forþonþe hira wæte bið
fæt & maran hæto wyrcð.
 23.1.8. Hlafes cruman gif hie beoþ ofþænde oþþe gesodene
sint to þicganne ac na to swiðe.
 23.1.9. Oþre wætan mete gearwa & cocnunga ealle sint to
forbeodanne & eal þa wætan þing & þa smerewigan &
osterhlafas & eall swete þing þe wyrcað aþundenesse.
 23.1.12. Ge, þa scearpan afran þing sint to fleonne forþon
þe þa sint fortynende þa innoþas & gesamnað þone swile &
unyþelice meltað for ðonne æppla ne win nis to sellanne forðon þe
hie habbað hatne bræþ.
 23.1.14. Þam is to þicganne unscearp win, eac sceal mon
oxumellis sellan þæt bið of ecede & of hunige geworht drenc
suþerne.
 23.1.16. & þonne onginð þære hæto welm wanian
swiþost þurh ða micgean & him is to sellanne lactucas & suþerne
popig inneweard.
 23.2.1. Tacn þæt se swile þwinan ne mæg ne utyrnan on
þære lifre, þæt se hæfð hefig sar on niþeweardre lifre
dælum emne swa he sie mid hwilcre hwega byrþenne gehefegod on þære
swiþran healfe & næfð he fefres hæto on þam dælum.
 23.2.4. Þam men sint to sellanne þa drincan & þa
læcedomas þa ðe we lærdon þæt mon dyde to þære ungefelan
heardnesse ongunnenre on þære lifre, gehnescige mid þy þæt
forsetene yfel.
 23.2.7. Gif hwa þone læcedom deþ to þe þa forsettan
þing ontyne & utteo ær þon ðe he þone forheardodan swile
gehnesce weneþ þæt he hit bete, gif þær aht bið læfed þæs
heardan ne bet he hit ac wyrt & adrigþ mid þy læcedome þa wætan
& wirð se swile swa heard swa stan & ne mæg hine mon gemeltan ne
gehnescian.
 24.1.1. Wyrtdrencas wið eallum liferadlum, wyrce mon to drencum
liferseocum mannum merces sæd, diles, wermodes, þy gemete þe læcas
cunnon gnid on wæter, sele drincan.
 24.1.3. Eft, costes & pipores dust & oþra wyrta þisum
gelica drince <foreign>III</foreign> dagas & licge on þa swiðran sidan healfe tid &
drince eft on æfenne.
 24.1.5. Healde hine þonne wiþ eced, wiþ bæþ, wiþ pisan
& beana & næpas & wiþ þa þing þe windigne æþm on
men wyrcen.
 24.1.6. Eft, cost fenumgrecum, pipor, haran tyrdlu, ealra emfela,
gebeat oþþe gegnid & asifte, gedo cucler fulne þæs on win, sele
drincan þam þe butan fefre sie.
 24.1.8. Þæm ðe fefer hæbbe, þæt is micel hæto
& hruð, sele þam on wearmum wætere, gelicge þonne on þa
swiþran sidan & alecge his swiþran hand him under heafod areahte healfe
tid.
 24.2.1. Eft, wyrtdrencas wiþ liferadle, clæfran seawes <foreign>II</foreign>
lytle bollan fulle mid lytle hunige gemengde, do wear fulne gehættes wines
to, sele drincan þry dagas.
 24.2.3. Gif hwæt yfles on wære bið se drenc lacnað.
 24.2.3. Eft, wildre mealwan seawes þry lytle bollan fullan
gemengde wiþ swilc tu wæteres sele drincan <foreign>IIII</foreign> dagas & gif him
hriðadl getenge bið þa todrifþ se wyrtdrenc.
 24.2.6. Eft win, cymen & hunig gegnid tosomne, sele drincan.
 24.2.6. Eft, ifig croppena on þam monðe gegaderod þe we
hatað ianuarius on læden & on englisc se æfterra geola fif &
<foreign>XX</foreign> & pipores eac swa, gegnid þonne mid þy selestan wine &
gehæte, sele þam seocan men neahtnestigum drincan.
 24.2.9. Læcedom wið liferadle eft, caules twigu oþþe
stelan mid þam croppum adrige clænlice, bærne to ahsan, geheald þa
ahsan & þonne þearf sie gedo þære ahsan cucler fulne mid <foreign>XI</foreign>
gegnidenra piporcorna on eald swiþe hluttor gehæt þonne, sele drincan
oþre siþe nigon corn, þriddan siðe seofon.
 24.2.14. Læcedom wiþ lifre adle eft, laures croppan &
pipores corna <foreign>XX</foreign> gegnid smale, gedo on bollan fulne ealdes wines & gemeng
togædere mid glowende isene, sele drincan & gelicge stille.
 24.3.1. Wiþ lifre adlum rudan sceafas þry gedo on wine croccan
& þry micle bollan fulle wæteres, oferwylle oþ þone þriddan
dæl & swete swiðe mid hunige & þonne eft oferwylle, sele
drincan.
 24.3.3. Eft, pintreowes þa grenan twigu ufeweard gegnid on
þæt seleste win, sele drincan.
 24.3.4. Eft, heorotes lungena mid þære þrotan asprindlad
& aþened & adriged on rece & þonne hie ful wel adrugode synd
gebryte & gegnid & þonne gesomna mid hunige, sele to etanne lifer
seocum men.
 24.3.7. Þæt is halwende læcedom.
 24.3.7. Gif lifer weaxe drince se man spiwolne drenc.
 24.3.8. Drince eft wucan æfter þon beon broð & nænige
oþre wætan, oþre wucan drince wermod on maxwyrte awyllede & nane
oþre wætan.
 24.3.10. & ealifer hatte wyrt awylle þa eac on maxwyrte
drince þriddan wucan & nanne oþerne wætan.
 24.3.11. Drince æfter speowolne drenc ane siþe.
 25.1.1. Her sint tacn sweotol be wambe coþum & adlum & hu
mon þa yfelan wætan þære wambe lacnian scyle.
 25.1.2. Þonne wambadl toweard sie þonne beoþ þa tacn, went
hie sio wamb & hryt & gefelð sar þonne se mon mete þigeð &
pungetunga & unlust metes, cneow hatiað, lendenu hefegiað &
togetteþ betweox sculdrum & eall lichoma sticcemælum hefegað &
latiað þa fet & þa liran þara lendena sariað.
 25.1.6. Þonne mon þas tacn ongite þonne is se æresta
læcedom dægfæsten þæt mon mid þy þa wambe clæsnige
þæt hio þy þe leohtre sie.
 25.1.8. Gif sio adl sie þonne git weaxende fæste <foreign>II</foreign> dagas
togædere gif him mægen gelæste.
 25.1.9. Gif he þæt ne mæge selle him mon leohtes hwæt
hwega to þicganne swa ægru beoð & ðon gelic.
 25.1.10. Sume to þære wambe clæsnunga seoþað netelan on
wætre & on wine & on ele, sume þære readan netlan twigu grene,
sume betan oþþe doccan on geswettum wine seoþað & sellað to
þicgenne & gif sio adl mare wyrð & se seoca man þæt mægen
hæfð þonne seoþan hie him strengran wyrta & doþ hwæt hwega
piper to.
 25.2.1. Sceawige mon georne hwilc se utgang sie, þe micel þe
lytel þe þær nan ne sie, leornige be þon se læce hu him þince
hwæt mon don scule.
 25.2.2. Gif þæt sie omihte wæte innan onburnenu tyhte hie
mon ut mid liþum mettum sincendum & ne læt inne gesittan on þam
lichoman & wyrð gegaderod omig wæte on þære wambe oððe on
þam smælþearme & næfð þonne utgang sio stow ac bið awyrded
sio stow & se maga onwent & tobrocen & þæt heafod aþruten
& sar & þa innoþas ablawene & hate fefras & micel þurst
& ealles lichoman adla weorþað aweahte.
 25.2.8. Sceal mon lacnian swilce adle gif he fefer næfð, mid
cu meolcum oððe gate swa nige molcene drince.
 25.2.9. Eac hylpð gif mon mid ea stanum onbærnedum oþþe
mid hatene isene þa meoluc gewyrð & selþ drincan.
 25.2.11. & gif þæt biþ geong man & þa tid
hæfð & mihte him mon sceal of earme blod swiþe lætan & ymb
<foreign>III</foreign> niht drince eft þa meoluc.
 26.1.1. Be wambe coþum & gif hio innan wund biþ hu þæt
mon ongitan mæge & gelacnian.
 26.1.2. Ærest gif hire bið on innan wund þonne biþ
þær sar & beotunga & gesceorf & þonne hie mete þicgeað
& drincað þonne wlatað hie & bið hiora muð ful &
hriðiað & hira utgang blodig & stincð yfele.
 26.1.4. Þam mannum sceal man sellan ægra to supanne, beren
bread, clæne niwe buteran & niwe beren mela oððe grytta togædre
gebriwed swa cocas cunnon, selle mon neahtnestigum.
 26.1.7. Eft, pysena seaw & wegbrædan menge mon wið aseowen
hunig, selle neahtnestigum.
 26.1.8. Eac wiþ þon do man gode sealfa, onlegena utan to, þa
þe þæt yfel ut teon, eaðmylte mettas & scir win & smeþe.
 27.1.1. Be wambe missenlicre gecyndo oððe þære misbyrdo,
hu þæt mon mæge ongitan.
 27.1.2. Þonne hio bið hatre gebyrdo & gecyndo þonne
mæg hire sona lytel drinca helpan.
 27.1.3. Gif he mara biþ se drinca sona biþ seo wamb gehefegod
& cloccet swa swa hit on cylle slecgete & gefihð drium mettum.
 27.1.4. Þonne sio wæte wamb ne þrowað seo þurst &
sio swiðe wætre gecyndo biþ, ne þrowað seo þurst ne hefignesse
metta & gefihð wætum mettum.
 27.1.6. Be hatre gecyndo wambe, sio wamb, seo þe bið hatre
gecyndo, sio melt mete wel, swiþost þa þe hearde beoð & uneað
mylte & gefihð wearmum mettum & drincum & ne biþ hire
gesceðed fram cealdum mettum mid gemete geþigdum.
 27.1.9. Seo þe bið wæterigre gecyndo sio hæfð gode
girnesse metes, hio næfð gode meltunge swiþost on þam mettum þe
uneaðe melte beoð, gefihð cealdum mettum.
 27.2.1. Be cealdre & wætre gecyndo wambe, sio wamb sio ðe
bið cealdre oððe wætre gecyndo oððe misbyrdo, him cymð
brægenes adl & ungewitfæstnes him bið & þonne sio fordrugade
gecyndo on þam sinum & on þam banum biþ þæt þa syn
forþyrrode þonne ne mæg mon þa gelacnian.
 27.2.4. Gif hio þonne biþ innor on þam flæscehtum stowum
mid syndrigum stowum & wætingum & mettum þæt mon mæg
gelacnian þenden of þære lifre sio blodsceawung geond get ealne þone
lichoman.
 27.2.7. Selest læcedom is to swilcum þingum þæt mon
gelome nyttige þices & þa wambe mid þy geslea þonne hio gewyrmedu
sie & baþu of ren wætere & nige molcen meoluc mid hunige
gesmeþed him deah.
 27.2.9. Baþige hine gelome on dæge & hwilum mid ele
smire.
 27.2.10. Him hylpð eac þæt him fæt cild æt slape &
þæt he þæt gedo neah his wambe simle.
 27.2.11. Him hylpð eac ofen bacen hlaf & scellehte fiscas on
wose & þone mete þe wel myltan wille.
 27.3.1. Be hatre & drigre wambe, gif sio wamb adlig bið hat
hwæthwega eac þære drignesse, þonne ne sceal he huniges onbitan ac
eald win wlæce mettas.
 27.3.3. Gif sio yfle wæte to micel sie þonne dugon him ceald
wæter & scearpe mettas butan hætu.
 27.3.4. Hwilum beoþ þa wætan on þære wambe filmenum,
þonne sceal men þæt wislice secean & wærlice clæsnan mid alwan
& mid swelcum utyrnendum drencum ateon ut þa horhehtan wætan,
þwæne mid þy ærest & þonne wyrce leohte spiwole drencas of
rædice swa þæt læcas cunnon.
 27.4.1. Be hæmedþingum, eallum þyrrum lichomum
hæmedþing ne dugon ac swiþost þyrrum & cealdum, ne dereþ hit
hatum & wætum wyrrest bið þam cealdan hatan swiþost þam ðe
hornadle habbað.
 27.4.3. Swelcum mannum deah þæt hie him geswinc angesecen
& hie selfe drencen butan baðe & mid smirenessum hie smerwan.
 27.4.5. Be cealdre gecyndo wambe, se þe cealdre gecyndo sie
nyttige se gemetlices yfeles swilce se þe drigre oððe wætre sie.
 27.4.6. Se þe hattre sie, sio gegadraþ oman, þa mon sceal,
gif hie niþer beoð, þurh þa wambe utsihtan mid wyrtdrence ut adon, gif
hie upstigen þurh spiwþan sceal mon aweg adon.
 28.1.1. Wiþ þon þe mannes þæt uferre hrif sie gefylled
mid yfelre wætan horhehtre, þæt þam mannum gelimpð þe on miclum
gedrince wel fedende mettas þicgeað oþþe spiwað & swiþust
æfter mete & him bið wlætta getenge, beoð geond blawene &
bið sio wamb aþened & hræctað gelome.
 28.1.4. Ðam monnum sceal sellan oxumelle mid rædice, þæt
is suþerne læcedom, & þonne spiwað hie sona þone þiccan horh
& him biþ sel.
 28.1.6. Gewyrc þe læcedom þus, of ecede & of hunige,
genim þæt seleste hunig, do ofer heorð, aseoþ þæt weax, &
þæt hrot of, gedo ðonne to þam hunige emfela ecedes þæs ne sie
swiþe afor ne swiðe swete, meng to gædere & do to fyre on croccan
ofer, wylle on godum gledum clænum & cwicum oþ þæt hit sie
gemenged þæt hit sie an & hæbbe huniges þicnesse & ne sie on
bergnesse to sweotol þæs ecedes afre scearpnes.
 28.1.12. Gif sio wamb biþ wundes full þonne cymð þæt of
wlacre wætan, sio cealde wæte wyrcþ saran.
 28.1.13. Wiþ þon sceal mon seoþan cymen on ele & merces
sæd & moran sæd & diles.
 28.1.14. Gif se cyle sie mara do þonne rudan & laures blede
& finoles sæd gesoden on ele.
 28.1.15. Gif þonne git sio adl egle gebringe inne þurh pipan
oððe horn swa læcas cunnan.
 28.1.16. Þonne deþ þæt þæt sar aweg.
 28.1.16. Gif þonne git sio adl egle do spatl to & gelauredne
ele, þæt is laures seaw oððe blostman gemenged, & eac oþru
þing gif þearf sie sece mon.
 29.1.1. Wiþ þon þe men mete untela melte & gecirre on
yfele wætan & scittan, þam monnum deah þæt hie spiwen.
 29.1.2. Gif him to uneaþe ne sie gegremme mid wyrtdrence þæt
he spiwe.
 29.1.3. Þæt he mid geswette wine gewyrce gif þæs
oferþearf sie ær mete þæt he spiwan mæge.
 29.1.4. Fleo þa mettas þa þe him dylsta & forbærnunga
& stiem on innan wyrcen & to hrædlice meltan, þicgen þa ðe god
seaw wyrcen & wambe hnescen.
 29.1.6. Hwilum him deah þæt him mon selle leohte wyrtdrencas
swilce swa bið wel getead alwe.
 29.1.7. Seo wæte wyrcþ, gif hie mon ne deþ aweg,
uneaþlacna adla, þæt is fot wærc, liþ wærc, lenden wærc &
oft strang fefer becymð on þa men þe þa adle habbað.
 30.1.1. Gif þu wille þæt þin wamb sie simle gesund þonne
scealt þu hire þus tilian gif þu wilt.
 30.1.2. Gesceawa ælce dæge þæt þin utgong & micge
sie gesundlic æfter rihte.
 30.1.3. Gif sio micge sie lytelu seoð merce & finul, wyrc god
broð, oððe seaw & oþra sweta wyrta.
 30.1.4. Gif se utgang sie læssa nim ða wyrt þe hatte on
suþerne terebintina, swa micel swa ele berge, sele þonne to reste gan
wille.
 30.1.6. Þas wyrta sindon eac betste to þon & eað
begeatra, bete & mealwe & brassica & þisum gelica gesodene
ætgædre mid geonge swines flæsce, þicge þæt broð, & eac
deah netle gesoden on wætre & geselt to þicganne, & eac ellenes
leaf & þæt broð on þa ilcan wisan.
 30.1.10. Sume alwan leaf sellað þonne mon wile slapan gan swelc
swa bið þreo beana ælce dæge to forswelganne & þisum gelice
drencas & swiðran gif þearf sie syndon to sellanne Swiðost on
foreweardne lencten ær þon sio yfele wæte, se þe on wintra gesomnad,
bið hie togeote geond oþera lima.
 30.1.14. Monige men þæs ne gymdon, ne ne gymað.
 30.1.14. Þonne becymð of þam yflum wætum, oððe sio
healfdeade adl oþþe fylle wærc oððe sio hwite riefþo þe mon on
suþerne lepra hæt oþðe tetra oþþe heafod hriefðo oþþe oman.
 30.1.16. Forþon sceal mon ær clæsnian þa yflan wætan
aweg ær þon þa yfelan cuman & geweaxen on wintra & þa limo
geond yrnen.
 30.1.18. Wiþ wambe coþe & sare, linsædes gegniden
oððe gebeaten bolla full & <foreign>II</foreign> scearpes ecedes, oferwylle
ætgædere, sele drincan neahtnestigum þam seocan men.
 30.1.20. Eft, lege dweorgedwostlan gecowene on þone nafolan, sona
gestilleþ.
 30.1.21. Eft, diles sædes lytelne gegnid on wæter, sele
drincan.
 30.1.22. Wiþ wambe coðe & wiþ inneforan sare, þonne for
miclum cele wamb sie ungewealden do ða þing to þe we be ufan writon.
 30.1.23. Gif þær þonne sie þæs hrifes wendung oððe
gesceorf genim þreo croppan laures bleda gegnid & cymenes &
petersilian syndrige cucleras fulle & pipores <foreign>XX</foreign> corna, gegnid eall
togædere & þrie filmenna on bridda wambum adrige, æfter ðon genim
wæter, gegnid dile on & þas þing gehæte, sele drincan oþ
þæt þæt sar gestilled sie.
 30.1.28. Wiþ þon ilcan genim hlaf geseoð on gate meolce,
soppige on suþerne.
 30.2.1. Wiþ wambe coþe seoð rudan on ele & þicge on
ele.
 30.2.1. Eft, wilde culfre on ecede & on wætre gesoden sele
to þicgenne.
 30.2.2. Wið wambe coðe, eft, laures leaf ceowe & þæt
seaw swelge & þa leaf lecge on his nafolan.
 30.2.3. Eft, heorotes mearh gemylt sele on hatum wætre drincan.
 30.2.4. To wambe gemetlicunge genim betan, adelf & ahrise, ne
þweah þu hie ac swa lange seoð on cetele & wylle oþ þæt hio
sie eal tosoden & þicge geurnen, do þonne lytel sealtes to &
huniges <foreign>V</foreign> cuclermæl, eles cuclermæl, sele bollan fulne.
 30.2.7. Eft, heafdehtes porres gesodenes syndrigne sele þicgean.
 30.2.8. Eft, þære readan netlan sæd on hlaf sele
þicgean.
 30.2.9. Eft, byrigbergena seaw selle drincan.
 30.2.9. Eft, plum bleda ete neahtnestig.
 30.2.10. Eft, elnes rinde gebeatene, þætte peningge wege, on
cealdes wætres bollan fullum sele drincan.
 31.1.1. Be wambe coþum & tacnum on roppe & on smæl
þearmum, sum cyn bið eac þære ilcan adle on þære wambe & on
þam roppe & smæl þearmum þe þis bið to tacne, þæt hie
þrowiað ormætne þurst & metes unlust & oft ut yrnað gemengde
utgange, hwilum heard hwilum hwit hwilum oft on dæge utgað & þonne
lytlum hwilum æne & þonne micel.
 31.1.5. Hwilum hie wel gelyst utgangan & him þa byrþenne
fram aweorpan & georne tilian ac ne magon nabbað þæt mægen
þære meltunge & dropeteð blod swa þon gelicost þe tobrocen
fæt.
 31.1.8. Be hiora hiwe & þam nafolan & þam rægereosan
& bæcþearme & neweseoþan & milte, scare, beoð æblæce
& eal se lichoma ascimod & yfel stenc nah his selfes geweald &
biþ þæt sar on ða swiðran sidan, healfe, on þa scare & þa
wambe swiþe genearwod, & eft fram þam nafolan oþ þone milte &
on þa winestran rægereosan & gecymð æt þam bæcþearme &
æt þam neweseoþan & þa lendenu beoð mid micle sare begyrdedu.
 31.1.13. Wenað unwise læcas þæt þæt sie lendenadl
oððe miltewærc ac hit ne bið swa.
 31.1.14. Lenden seoce men migað blode & sande, þonne þam
þe milte wærc bið þindeþ him se milt & biþ aheardod on þam
winestran dæle þære sidan.
 31.1.16. Þa wambseocan men þrowiað on þam bæcþearme
& on þam niþerran hrife & losað him sona sio stefn & cele
þrowað & slæp oþtogen & miht & tihð innan þone rop
& on þæt smæl þearme.
 32.1.1. Þisse adle fruman mon mæg yþelice gelacnian on þa
ilcan wisan þe þa utyrnendan & æfter uneð gif hio bið unwislice
to lange forlæten.
 32.1.2. On fruman mon sceal dæg oððe <foreign>II</foreign> togædere
gefæstan & beþan þa breost mid wine & mid ele & wyrcean
onlegena of rosan & berenum melwe wið win gemenged & on hunige
gesoden & mid ele on mortere gesamnod, lege ofer þa scare oþ þone
nafolan & ofer þa lendeno oþ þone bæcþearm & þær hit
sar sie.
 32.1.6. Læt him blod þus, sete glæs on oððe horn &
teo þæt blod ut & smere mid ele & bewreoh hine wearme forþon
þe cile biþ þære adle feond.
 32.1.8. Wyrc him sealfe þus wiþ wambe coþum, of cwicum swefle
& of blacum pipore & of ele, gnide mon smæle & menge togædere
& weax, ealra emfela, weaxes þeah læst.
 32.2.1. Gif sio adl sie to þon strang þæt þas læcedomas
ne onnime, gif se mon sie geong & strang læt him blod of innan earme
þære/ middel ædre.
 32.2.3. Wyrc þus sealfe & smire þa saran stowa, seoþ
rudan on ele, do petersilian to gif þu hæbbe & ricsa wyrttruman &
popig, siþþan eal gesoden sie do þonne weax on þæt ele þætte
þæt eall weorðe to hnescum weaxhlafe þæt hit sie hwæþre
swiþust geþuht sealf, smire þa stowa þæt hit sie sar mid þy
swiþost þone bæcþearm.
 32.2.7. Baþo wiþ wambe coþum, him of sealtum wætrum sint
to wyrcanne gif he þa næbbe selte mon hiora mettas.
 32.3.1. Wiþ wambe coþum eft, swines clawe gebærnde & to
duste gegnidene do on scearp win, sele drincan.
 32.3.2. Wið wambe coþe, gate lifer gebærnedu &
hwæthwega gegniden & on þa wambe aled.
 32.3.3. Him biþ þe bet.
 32.3.3. Wiþ wambe coþum eft, lacnung on þæt hrif to
sendanne genim garleaces þreo heafdu & grene rudan twa hand fulle &
eles <foreign>IIII</foreign> pund oððe swa þe þince, gebeat þæt leac & þa
rudan, gegnid togædere, awring oððe aseoh, do to þam ele clænre
buteran pund, hlutres pices fiftan healfe yntsan & clænes weaxes <foreign>III</foreign>
yntsan, gemenge eal togædre, do on glæs fæt, clæsna þonne
ærest þa wambe mid drences anfealddre ongeotunge.
 32.3.9. Gif þæt sar þonne mare sie do maran ele to, gemeng
þonne þa þing þe ic ær nemde, gewlece do on.
 32.3.10. Þas þing magon ge wiþ lenden ece, þonne mon sonde
mihð, ge wið roppes ge wið wambe & smæl þearmes adlum & ut
wærce ge wiþ magan adlum & clawunga & wiþ wifa tedrum gecyndum.
 32.4.1. Sum coþu is þære wambe þæt þone seocan monnan
lysteð utganges & ne mæg þonne he ute betyned bið.
 32.4.2. Wiþ þon sceal mon nædran æsmogu seoþan on ele
oððe on buteran oþþe on wine on tinum fæte & smire þa wambe
mid þy.
 32.4.4. Gif se utgang sie windig & wætrig & blodig
beþige mon þone bæcþearm on gongstole mid fenugreco &
merscmealwe.
 32.4.5. Sume mid pice & smicað & beþiað, sume of
rigenum melwe wyrceað briwas & cocnunga mid sealte, sume dweorgedwostlan
geceowað & lecgeað on þone nafolan.
 33.1.1. Be þære frecnan coþe þe se mon his utgang þurh
ðone muð him fram weorpe sceal aspiwan.
 33.1.2. He sceal oft bealcettan & eal se lichoma stincð
fule.
 33.1.3. Selle him mon dile gesodenne on ele oððe on wætre to
drincanne & hatne hlaf do on þone drincan.
 33.1.4. Þisse adle eac wiþstandeþ tosnidenre hreaþemuse
blod gesmiten on þæs seocan mannes wambe.
 33.2.1. Wið innoð wundum & wiþ smæl þearma sare, on
godne ele geswetne do þone suþernan wermod, þæt is, prutene &
oþerne wermod & seoþ, þicge þæt swa him eþost sie.
 33.2.3. Eft wiþ innoþ wundum, heorotes mearh gemylt on hatum
wætre, sele drincan.
 33.2.4. Wiþ tobrocenum innoþum & sarum, wildre mintan
dæl geclænsa wel swa micel swa mon mæge mid þrim fingrum geniman, do
finoles sædes to & merces cuclermæl, do eall togædere, gegnid
smæle, gedo þonne on þæs selestan wines <foreign>IIII</foreign> bollan fulle, hæte
þonne oþ þæt hit sie swa hat swa þin finger forberan mæge, sele
þonne drincan, do swa þry dagas.
 33.2.9. Wið tobrocenum innoðum, cellendres sæd wel gegniden
& lytel sealtes gedo on scearp win, gedo on & gewyrme mid hate glowende
isene, sele drincan.
 33.2.11. Wiþ fortogenesse innan, heorotes horn gebærned to
ahsan, gegniden on mortere & þonne asift & mid hunige gewealcen to
snædum, sele neahtnestigum to þicganne.
 33.2.13. Eft nim þa betan þe gehwær weaxað, geseoð on
wætres godum dæle, sele þonne drincan <foreign>II</foreign> gode bollan fulle, scilde
hine wiþ cyle.
 33.3.1. Be latre meltunge innan nim gearwan drince on ecede.
 33.3.1. Þæt deah eac wið eallum blædran adlum.
 33.3.2. Be latre meltunge innan, rudan sædes <foreign>VIIII</foreign> cyrnelu
gegnidene, <foreign>III</foreign> bollan fulle, gedo þa on ecedes sester fulne, oferwylle,
sele þonne drincan on sume rawe nigon dagon.
 33.3.4. Be latre meltunge nim þære readan netlan swa micel swa
mid twam handum mæge befon, seoþe on sester fullum wætres, drinc neaht
nestig.
 33.3.6. Ræd bið gif he nimð mealwan mid hire ciþum,
seoþe on wætere, sele drincan.
 33.3.7. Þa þe þissa læcedoma ne gimað on þisse adle
þonne becymð him on wæterbolla, lifer wærc & miltes sar oþþe
geswel, micgean forhæfdnis wambe ablawung, lenden wærc, on þære
blædran stanas weaxað & sond.
 34.1.1. Be þæs monnes mihtum sceal mon þa læcedomas
sellan þe þonne gefoge synd heafde & heortan, wambe & blædran
& hu geares hit sie.
 34.1.2. Se þe ne besceawað þis se him sceþeð swiþor
þonne he hine bete.
 34.1.3. Se sceal nyttian gerosodes eles, ecedes & wines &
mintan leaf gegniden on hunig & þa unsmeþan tungan mid þy gnidan
& smirewan.
 34.2.1. Wiþ latre meltunge, olisatrum hatte wyrt, seo deah to
drincanne.
 34.2.2. Eft, wyl on wætre lilian wyrttruman, sele to drincanne.
 34.2.2. Gif wamb forweaxe on men, finol, cost, elehtre,
attorlaþe, cerlices sæd, wyrm melo on ealað sele drincan.
 34.2.4. Gif mon forwundod sie & wið breost wærce curmealle
& dile wyl on ealoð.
 34.2.5. Eft, grene rudan lytlum oððe on hunige þige.
 34.2.5. Gif mon sie forblawen, sæ winewinclan gebærnde &
gegnidene gemeng wiþ æges þæt hwite, smire mid.
 34.2.7. Wiþ wambe gicþan dweorgedwostlan weorp on weallende
wæter, læt socian on lange oþ þæt mon mæge drincan þæt
wæter.
 34.2.8. Wiþ wambe wyrmum nim þa miclan sinfullan, wring
þæt seaw of feower lytle bollan fulle on wines anum bollan fullum swa
miclum, sele drincan, þæt deah wiþ wambe wyrmum.
 35.1.1. Be cilda wambum & oferfylle & gif him mete tela ne
mylte & gif him swat ofga & stince fule, þonne mon þæt ongite
þonne ne sceal him mon anne mete gebeodan ac missenlice þæt seo niownes
þara metta mæge him gode beon.
 35.1.4. Gif hwa ofer gemet þigþ mete þæs mon tilað þe
eaðelicor þe mon raþor gedo þæt he spiwe & gelær sie.
 35.1.5. Gif his mon getilað æt þære yfelan wætan him
becumað on missenlica adla, breostwærc, sweorcoþu, cealfadl, heafdes
hrifþo, healsgund, cyrnelu uneaðlacnu & þam gelic.
 35.1.7. Gif hi for þisum ne mægen slapan ðonne sceal him mon
sellan hat wæter drincan þonne, stilð þæt gesceorf innan &
clæsnað þa wambe.
 35.1.9. Nyttigen baþes medmiclum & mete þicgen & mid
wætre gemengedne drincan þicgen.
 36.1.1. Be milte wærce & þæt he bið on þære
winestran sidan & tacn þære adle, hu hiwlease hie beoð & dolh
uneaðlacno, þa men beoð mægre & unrote, blace on onsyne þeah
þe hie ær fætte wæron & beoð hiderwearde & wamb
ungewealden & unyþe micge biþ hal ac hio biþ sweartre & grenre
& blacre þonne hire riht sie & fnæstiað swiþe beoþ
fortogene.
 36.1.5. Gif sio adl biþ to langsum becymeþ þonne on
wæterbollan, ne mæg hine mon þonne gelacnian, tunge ungewealden &
unsmeþe & þa dolh beoþ uneaðlacnu þa þe on lichoman beoð
& hie beoð on þa winstran sidan mid ece geswencede & on ðone
lið þæra eaxla betweox gesculdrum biþ micel ece & on þam
gehweorfe þara bana on þam sweoran, habbað eac lirehte fet, cneow
truciað.
 36.1.10. Hu se milte bið emlang & gædertenge þære
wambe, hæfð þynne filmene, sio hæfð fætte & þicce ædra
& sio filmen biþ þeccende & wreonde þa wambe & þa
innofaran/ & þa wyrmð & is aþened on þone winestran
neweseoþan & is mid sinehtum limum gehæfd & is on oðre healfe
brad, gehrineð þære sidan, on oðre is ðam innoðe getang.
 36.1.15. Be hleahtre þe of milte cymð, sume secgaþ þæt
se milte ðam sinum þeowige & þætte se milte on sumum dælum
þam monnum adeadige oþþe of sie & þæt hi forþon hlyhhan
mægen.
 36.1.17. Soþlice on þa ilcan wisan þe oþer limo þrowiað
untrumnessa se milte þrowað on þa ilcan wisan.
 36.1.18. Of cele ungemetlicum, of hæto & of drignesse, of
micelre yfelre wætan forþon wixþ se milte ofer gesceap & wonað
& heardað & swiþost of cele & of ungemetlicre wætan.
 36.1.21. Þonne cumað þa oftost of mettum & of cealdum
drincan swa swa sindon cealde ostran & æpla & missenlice wyrta
swiþost on sumera þonne þa mon þigð.
 36.1.23. Bæþ him egleð swiðost æfter mete &
hæmed þing on oferfyllo.
 36.1.24. Sio ungemetlice hæto þæs miltes cymð of
feferadlum & of feferes swolle & on yldo for blode.
 36.1.25. Bið aþened se milte & aþunden mid geswelle &
eac hat lyft & swolga bringað adle on ðam milte þonne se mon wyrð
to swiþe forhæt.
 36.1.27. Swa bið eac on wintra for cyle & for þara wedra
missenlicnesse þæt se milte wyrð gelefed.
 36.1.28. Þæt magon wise men ongitan hwanan sio adl cume be
misgewiderum & of metta & of drincena þiginge & þurh þas
þing þa yfelan wætan & windigo þing beoþ acenned on þam milte
& adla weaxaþ.
 37.1.1. Hu mon scyle þone monnan, innan & utan, lacnian mid
hatum & cealdum, innan mid lactucan & clatan & cucurbitan, drince
on wine, baþige hine on swetum wætre, utan, he is to lacnianne mid
gerosode ele & to smirwanne & onlegena geworhte of wine & winbergum
& oft of butran & of niwum weaxe & of ysopo & of ele onlegen
geworht, meng wiþ gose smeru oððe swines rysle & wið recels &
mintan & þonne he hine baþige smire mid ele meng wið croh.
 37.1.7. Mettas him beoð nytte þa þe god blod wyrceað swa
swa sint scilfixas finihte & ham & wilda hænna & ealle þa
fugelas þe on dunum libbað & pipiones, þæt beoð culfrena
briddas, & healfeald swin & gate flæsc & pysena seaw mid hunige
hwæthwega gepiperod.
 37.1.10. & eal ðas wætan þing breostum & innoþum
ne dugon ne þæt win is to þicgenne þætte hæteþ &
wæteþ þone innoþ.
 38.1.1. Hu man sceal þa wætan & þa wonsceaftan utan
lacnian mid afrum sealfum, pic & hlutor eced & gerosodne ele meng
tosomne, lege utan on.
 38.1.3. Wiþ þam wætan yfle þæs miltes nim syndrig sealt
oððe wið weaxhlaf sealfe gemeng & gewermed & on blædran
gedon.
 38.1.4. Þæt lacnað þone milte.
 38.1.4. Eft, nim sealt & weax & eced, meng togædre,
þæt deah.
 38.1.5. Nim eft fifleafan wyrttruman & drige wegbrædan &
gebærned sealt, ealra emfela, wese mid ecede & gesomna, do drige pic to
& weax & ele, meng eal togædere, do on.
 38.1.7. Ne bið þæt an þæt þæt drige þa wætan
ac þa aheardodan swilas þa ðe cumað of þiccum wætum slipegrum bet
& þwænð.
 38.1.9. Wiþ slipegrum wætum þæs miltes nim acorfenes
sealtes þæt wæter þe þær of gæþ, meng wið þa ær
gemengnedan þing.
 39.1.1. Wiþ windigre aþundenesse þæs miltes for æppla
& hnuta & pysena æte, rop & smælþearme, wambe &
inneforan & magan þa geond blawað, wiþ þon deah pipor & cymen
& hunig & sealt, menge togædere.
 39.1.3. Wiþ sogoþan & seadan & geohsan þe of milte
cymð, gitte hatte suþerne wyrt, sio is god on hlafe to þicgenne, &
merces sæd & cellendran & petersilian on hlaf becneden oþþe on
win gegniden.
 39.1.6. & eac þæt deah wiþ ablawunge þæs miltes.
 39.1.6. Gif þonne sio aþindung þæs windes semninga cymð
þonne ne magon þas þing helpan for þon ðe þæt wile wendan on
wæterbollan.
 39.1.8. Gif mon to þam þa wyrmendan þing deþ þonne ycþ
mon þa adle.
 39.2.1. Wiþ milte seocum men, him mon sceal sellan eced on þam
suþernan læcedome þe hatte oxumelle þe we writon wiþ þære
healfdeadan adle & blædran adle.
 39.2.3. Nim laures rinde & drige mintan & pipor & rudan
sæd, cost & hunan & centaurian, þæt is hyrdewyrt oðre naman
eorþgealla, swiþust þære seaw, do þas wyrta on þone ær nemdan
læcedom on þæt wos.
 39.2.5. Þu meaht geseon æt þam ær genemdan adlum hu þu
ðone oxumelle wyrcean scealt.
 39.2.6. Aleres rinde seoþ on wætre oþ þæt þæs
wætres sie þriddan dæl unbewelled & sele þonne þæs godne
ceac fulne to drincanne on þry siþas, læt simle dægþerne
betweonum.
 39.2.9. Þis ilce deah lendenseocum men.
 39.2.9. Eft, þæs blacan ifiges croppan ærest þreo, eft
<foreign>V</foreign>, þonne <foreign>VII</foreign>, þonne nigon, þonne <foreign>XI</foreign>, þonne <foreign>XIII</foreign>, þonne <foreign>XV</foreign>,
þonne seofantyne, þonne nigantyne, þonne <foreign>XXI</foreign>, sele swa æfter dagum
drincan on wine.
 39.2.12. Gif se man hæbbe eac fefer sele þu þa cyrnlu
þæs eorþifiges on hatum wætre drincan.
 39.2.13. Þis ilce deah wiþ lendenseocum men.
 39.2.13. Eft, eorðgeallan on wine gesodenne sele drincan.
 39.2.14. Eft, betonican wyl on wine, sele drincan.
 39.2.15. Sealf & onlegen wið milte wærce, wyrc of hunige
& of ecede, do melu & linsæd to & beres grytta, merces sæd,
lege on & smire mid þys.
 39.2.16. Do eac driges wermodes blostman to.
 40.1.1. Eft, þonne se milte ablawen wyrð sona he wile aheardian
& biþ þonne uneaþlæcne þonne þæt blod aheardað on þam
ædrum þæs miltes.
 40.1.2. Lacna hine þonne mid þam ær genemdan wyrtum, meng
þa godan wyrta wið oxumelli, þonne suþernan eceddrenc, ðe we ær
writon.
 40.1.4. Þa lacniað þone milte & aweg adoð þæt
þicce & lifrige blod & þa yfelan wætan, næs þurh ða
micgean ane ac eac þurh oþerne utgang.
 40.1.6. Hirdewyrt seo læsse lege gebeatene utan, nim eac
clæfran wyrttruman, do on eced & gate tyrdlu, wyrc þonne to sealfe
& beren melo do þærto, sele him þis eac on wine drincan.
 41.1.1. Wiþ þære heardnesse & sare þæs miltes,
swines blædran nim swa niwe, gefyl mid scearpe ecede, alege ofer ða
heardnesse þæs miltes, besweþe þonne þæt hio aweg ne glide ac sy
þreo niht þæron fæste gebunden, æfter þon onbind.
 41.1.4. Þonne findest þu, gif hit tela bið, þa blædran
gelære & þæt hearde tohnesced & þæt sar gestilled.
 41.1.5. Eft, genim ifies leaf, seoð on ecede & oferwylle on
þam selfan ecede sifeþan, do þonne on blædran, bind on þæt sar.
 41.1.7. Sele þonne æfter wyrtdrenc sona þus geworhtne, wiþ
heardnesse miltes, genim eorðgeallan, gebeat oþþe gegnid to duste swa swa
þreo cucler mæl sien oððe ma, do safinan dustes to cucler mæl
þreo, & weallendes pices dustes þreo cuclermæl, asifte eall, sele
þonne on wine neahtnestigum to drincanne cucler fulne, gif he sie eac on
fefre sele him on hatum wætre gewlecedum þa wyrta drincan þy læs
þæt pic ofstande mid þy oþre duste.
 41.2.1. Eft, to milte seocum men & wiþ eallum inadlum, eced
wiþ glædenan gemenged, wyrc þus, glædenan rinde lytelra gedo þreo
pund on glæs fæt wel micel, gedo þonne þæs scearpestan wines to
<foreign>V</foreign> sestras, asete þonne on hate sunnan on sumera þonne þa hatostan weder
synd & þa sciran dagas hwitan þe we gewritene habbað þæt hit
sipige & socige <foreign>IIII</foreign> dagas oþþe ma.
 41.2.6. Siþþan þæs ecedes sele þu milte seocum men
cucler fulne & sona gif him æfter þam drincan for þon þe þæt
is swiþe strang þam þe þæt nawa ær þigde.
 41.2.8. Þonne deah þis wiþ hunige geyced, ge wið milte adle
ge wiþ magan ge wið hrean ge wiþ þon þe mon blode spiwe ge wiþ
eallum innan adlum.
 41.2.9. Eac þon riefþo & gicþa son aweg deþ.
 41.3.1. Þes læcedom deah ge wiþ hriefðo & gicþan,
wyrc of ecede weaxsealfe, genim þæs ecedes <foreign>V</foreign> cuclermæl, do on niwne
croccan, do eles bollan fulne to, seoð ætsomne, scead niwes swefles fif
cuclermæl & lytel weaxes, ofer wylle eft oþ þæt þæt eced sie
forweallen, do þonne of fyre & hrere & siþþan smire mid þy þa
hriefþo & þone gicðan.
 42.1.1. Gif omihte blod & yfel wæte on þam milte sie
þindende þonne sceal him mon blod þus lætan.
 42.1.2. Gif þe þince þæt þu oþerne maran læcedom
don ne durre for unmihte þæs mannes oððe for unmeltunge oþþe for
ylde oþþe for giogoðe oþþe for ungewiderum oþþe for utsihtan
gebid þonne oþ þæt þu mæge oððe dyrre.
 42.1.5. Gif hæto oþþe meht ne wyrne læt him blod on þam
winestran earme of þære uferran ædre, gif þu þa findan ne mæge
læt of þære midmestan ædre, gif þu þa findan ne mæge læt
of þære heafod ædre.
 42.1.7. Þonne gif mon þa findan ne mæge læt of þære
winestran handa neah þam lytlan fingre of ædre, Gif hit swiðe read sie
oþþe won þonne bið hit þy þe swiþor to lætanne, gif hit
clæne oþþe hluttor sie læt þy þe læsse.
 42.1.10. Is hwæþere swa to lætanne swa þæt liflice
mægen ne aspringe.
 43.1.1. Þus him mon sceal þus mettas sellan on þære adle,
geseawe pysan & hlaf on hatum wætere & oxumelle, þe we writon
ær beforan wiþ blædran adle, suþerne eceddrenc, merce on wætre
gesoden & swilca wyrta & migole drincan & þynne win him is to
sellanne wel scir.
 43.1.4. Þæt bet þæt mægen þæs miltes.
 43.1.5. & scellihte fiscas him sint to þicgenne & fuglas
þa þe on fennum ne sien.
 43.1.6. Þis him is to forganne, ne þicgen hie fenfixas ne
sæfixas þa þe habbað heard flæsc & þicgen hie þa ær
genemdan mettas, ostran & winewinclan ne þa mettas þa þe ablawan
monnan magan ne hriþeres flæsc ne swines ne sceapes ne þicgean hie ne
gate ne ticcenes ne drince þicce win ne mete ne to swiðe hatne ne eac to
cealdne.
 43.1.10. Eft, blod bið god to lætanne on foran lenctene of
þam winstran earme.
 44.1.1. Eft, læcedom se þæt yfel ut tihð of þam milte
& se deah to manegum oþrum adlum, genim grene rudan ane dæge ær,
gesomna & medmicel pipores, oþer swilc cymenes oððe ma, do þæt
cymen ane dæge ær oððe twam oþþe þrim on eced, adrige &
agnid to duste ealle þas wyrta, menge wið hunig asiwen, gedo þonne on
glæsene ampullan & sele þonne cucler fulne.
 44.1.5. Þes deah wiþ magan ablawunge & innoþa, hnesceþ
þa wambe, þynnað þa oman bitre hræcetunge, aweg deþ &
breostcoþe & sidwærce & liferadle & lendenwærce &
miltewærce, eal þæt liht.
 45.1.1. Læcedomas & swið drenc wiþ aswollenum milte,
acele ðu wealhat isen þonne hit furþum sie of fyre atogen, on wine
oþþe on ecede sele þæt drincan.
 45.1.3. Þæt þu meaht eac sellan þam þe habbaþ heardne
lichoman.
 45.1.3. Ne sceal mon hwæþere þisne drincan sellan on
foreweardne þone ece & þa adle ac ymb fela nihta.
 46.1.1. Her sindon læcedomas wiþ æghwæþerre sidan sare
& tacn hu sio adl toweard sie & hu þæt mon ongitan mæge &
hu hiora mon tilian scyle.
 46.1.2. Þas læcedomas sceal mon don wiþ sidan sare &
þis sindon þære adle tacn gelic lungenadle tacnum & liferwærces
tacnum.
 46.1.4. Þa men beoþ mid hriþingum swiþe strangum wæcede
& micel sar on bam sidum.
 46.1.5. Hwilum cnysseþ þæt sar on þa rib, hwilum ofer
ealle sidan biþ þæt sar, hwilum becymð on þa weoþoban & eft
ymb lytel ge þa gesculdru ge eft þone neweseoþan þæt sar gret &
hwosað gelome, hwilum blode hræcaþ, singale wæccean þrowiað,
tunge bið drige, ne magon gelicgean on þære winestran sidan gif on
þære swiðran þæt sar bið ne magon eac eft on þa swiðran gif
on þa winstran þæt sar biþ, gefelað þæt þa innoþas hi
wendaþ mid hiora hefignesse & on þa sidan feallað þe he on
licgeað.
 46.1.12. Ær þære adle þas tacn beoþ.
 46.1.12. Biþ eac geond fingras cele & cneowa unmeht, eagan
readiað reod & beoþ heow & famig utgang, micge ageolwod & lytel
biþ þæs innoþes meltung & ædra clæppetung, eþung bið
sarlic, gehnycned neb & þara breosta biþ deawig wætung swa swa sie
geswat, modes elhygd, ceolan hristung & hreoung hlydende swiþust innan
wistlað of þam dæle þe þæt sar, bið hlinunge & hligiunge
wið wiþersæc.
 46.1.18. Gif þas tacn lange wuniað þonne biþ seo adl to
frecenlico & ne mæg him mon getilian.
 46.1.19. Ahsa hwæþre þone mannan þe þis þrowað
hwæþer he æfre wære slegen on þa sidan oððe gestungen oþþe
hwæþer he lenge ær afeolle oððe gebrocen wurde.
 46.1.21. Gif hit þæt wære þonne bið he þy
eaðlæcna.
 46.1.21. Gif hit biþ of cyle cumen oþþe of yfelre inwætan
hit bið þe uneaþlæcra.
 46.1.22. Gif he þonne biþ ær on þære lifre oþþe on
þam lungenum gesargod & þanan cymeð sio sidwærc þonne biþ
þæt swiðe frecne.
 46.1.24. Gif hit on þam milte biþ ær þonne biþ hit þy
eaþlacre.
 46.1.25. Gif he þonne biþ ær on þære lungene gewundod
& þanan cymð se sidwærc þonne biþ þæt swiðe frecne.
 46.1.26. Gif hit on þam milte bið ær þonne cymð þæt
sar on þa winstran sidan, ge, þa habbað hefige frecennesse, ahsa hine
hwæþer him se milte sar sie oððe hwæþer him sweorcoþu sie.
 46.1.28. Swa þu meaht ongitan þæt þære sidan sar cymð
of yfelre wætan & biþ swiðe frecne.
 46.1.30. Gif him se utgang forseten sie oððe gemigan ne
mæge, mid sineþre ondounge wyrtdrences þurh horn oððe pipan sio wamb
biþ to clænsianne.
 46.1.32. Frecne bið eac þonne þæs seocan mannes hraca
bið maniges hiwes & bleo.
 46.2.1. Be þisum tacnum þu meaht hwær se man to lacnianne
sie ongitan, hwær ne sie.
 46.2.2. Hwær mon unsofte getilað on forewearde þa adle
þonne þæt sar ærest gestihð on þa sculdru & on þa breost.
 46.2.3. Sona sceal mon blod of ædre lætan.
 46.2.4. Gif þæt sar gewunige on þam breostum anum oþþe
on þam uferan hrife oþþe on þam midhrife þonne sceal him mon
wyrtdrenc sellan & niman swete wæter mid ele gedon on swines blædran
& beþian þæt sar mid.
 47.1.1. Læcedomas þa þe þynnunge mægen hæbben &
smalunge, þam lichoman þa ða hæto medmicle oþþe strange þrowian
& hu him mon scyle swines blædran ondon.
 47.1.3. Genim hunan & weax & ele, gemenge oþþe gegnid
togædre, ealra emfela, þæt hit an sie, smire mid & do on clæþ,
lege on.
 47.1.4. Wiþ sare sidan eft, genim rudan leaf & laures
croppan, gebeat smæle & seoð on hunige, lege on clað oþþe on fel
þæt hit ealle þa sidan & þæt sar oferlicge, lege on &
beþe mid þy & belege æfter þære beþinge mid hatte wulle &
bind weaxhlaf on.
 47.1.8. Gif þæt sar þonne ne sie þe læsse teoh þonne
mid glæse on þa sculdru & scearpa þær hit sar sie swiþust &
screp þæt blod of swiðe.
 47.1.10. & gif hit þonne git swiþor sar sie ne do þu
þonne mid sealte þa blædran on ac on forewearde þa adle þenden
þæt sar læst sie.
 47.1.11. Rudan geseoð on ele oððe on wine & dile, smire
þa sidan mid þy neodlice & beþe mid hnescre wulle & mid þy ele
& do þonne þa blædran on, do wearm sealt to, do eac seofoþa on
sealt wæter, do on þa blædran, alege on þæt sar, do þis þreo
niht.
 48.1.1. Gif þas fultumas ne syn helpe læt blod þonne on
ædre of earme, næs on þa healfe þe þæt sar biþ & þa
wambe man sceal clænsian mid smeþe wyrtdrence.
 48.1.3. Eft, eoforswines cwead þæt mon fint on wuda gemylte on
wætre, aseoh, do on his drincan, oþþe drige, gemeng & gegnid on his
drincan.
 48.1.5. Þæt hælþ þære sidan sar.
 48.1.5. Eft, celendres sæd gegnid & seoþ on hunige oþ
þæt hit ðicce sie, genim þæs þonne on morgenne & on æfenne
þreo cuclermæl, sele to þicgenne.
 49.1.1. Læcedomas & weaxsealfa & scearpunga wiþ sidan
sare & hwæt him sie to þicganne.
 49.1.2. Eac þu scealt, þonne þu on þam sculdrum tyhst blod,
teon swiðe on þære sidan & ymb <foreign>III</foreign> niht scearpian & weax
sealfe & ele on lecgean & sellan drencas þa þu wite þæt wið
sid wærce scylen.
 49.1.4. Gif þe wyrt drenc ne limpe sele strangne.
 49.1.5. Leohte mettas þicge & geseaw broþu & geseawe
pysan & geslegen ægru & bread gebrocen on hat wæter winewinclan
adon of scellum mid pysum.
 50.1.1. Eft wiþ sidan sare betonican leaf geseoð on ele &
gebryte, alege on þa sidan.
 51.1.1. Heræfter sint lungenadla laðlicu tacn & hwanan sio
cume & hu mon læcedomas wiþ þon wyrcean scyle.
 51.1.2. Breost ablawen & sar þeoh & lira & him se
maga micla þindeþ & ban & fet fela swellende yfele swilas unfelende
& hine dreceþ þyrre hwostan & him on þam hwostan hwilum losað
sio stemn.
 51.1.5. Smire þone mannan mid ele & eac mid niwre wulle
beþe þa sidan & rib & betweox sculdrum hwene ær æfenne,
læt þonne on wesan.
 51.1.6. Æfter þon læt him blod of þam halan haþoliþan
in ofne þær him ne egle fyr.
 51.1.7. Gif þu him to fela lætst ne biþ him þonne feores
wen.
 51.1.8. Wyrc him briw of wealwyrte moran & of fleaþan wyrte
& hunan & dile sæd, seoþ þas on butran, sele etan colne on
morgen & on niht briw his mete wiþ ele & eal his drinca sie ceald.
 51.1.11. Manegum men lungen rotað.
 51.1.11. Ondrince he spiwles drences & fela henne ægru
geslea on an fæt swa hreaw, geþwere þonne & þicge & gemenge
ær wiþ fletan & nan oþer molcen þicge.
 51.1.13. Leoht drenc, genim gagellan, wyl on wyrte, læt þonne
hwon gestandan, do of þa gagellan, do þonne niwne gist on, bewreoh þonne
þæt hit ahebbe well, do þonne eolenan & wermod & betonican &
merce & antran, to sele drincan.
 51.2.1. Gewyrc beowyrt wiþ lungen wunde & banwyrt seo þe
hæbbe croppan, gecnua þa wyrta twa, wyl on butran.
 51.2.2. Drenc wið lungenadle, genim hindheoloþan leaf &
hindbergean & garclifan, heopbremles leaf, wyl on wyrte, læt drincan.
 51.3.1. Wiþ lungenadle, hindbergean leaf & hreodes spir,
reade hofan, bisceopwyrt, dolhrunan, neftan, on clænum wætre ealle þas
wyrta wylle & drince.
 51.3.3. Wiþ lungenadle wyrc sealfe on buteran & þige on
meolcum, nim brunewyrt, meodowyrt, bercrago, nefte, garclife.
 51.3.4. Wiþ lungenadle, brunewyrt, cneowholen, betonica,
wudumerce, sure, eoforfearn, acumba, garclife, twegen bremlas, uouelle, wad,
wyrc to drence & to sealfe.
 51.3.6. Genim eoforfearn, gecnuwa & awylle on butran, do þa
sealfe on awyllede gate meoluc & þicge on neaht nestig & on ufan
mete.
 51.3.8. Drenc wiþ drigre lungenne, holen rinde & <foreign>V</foreign> leafan,
dile & redic gecnua to duste & of geot mid ealoð, sele drincan
gelome.
 51.3.10. Eft, drenc, marubian & betonican, merce, rude,
surapuldre rinde, slah þorn winde, drince on ealað.
 51.3.11. Briw wiþ lungenadle, ontran, eolonan, marubian, wenwyrt
þa clifihtan, rude, merce, pipor, hunig.
 51.3.12. Wiþ drigre lungenne, of wealwyrte moran & of
fleoþan wyrte, hunan, diles sæd, seoþ on butran, sele etan colne on
morgenne & on niht & briw his mete wiþ ele.
 51.3.15. Eft, nim alres rinde, seoþ on wætre oþ þæt
þæs wæteres sie þriddan dæl onbewylled, sele þonne cælic
fulne to drincanne on þry siþas, læt simle dægþerne betweonum.
 51.3.17. Wiþ lungen wunde, þæs blacan ifiges croppena &
corna, ærest þreo on dæg, <foreign>V</foreign> on morgene, seofan þy þriddan
dæge, þonne nigon, þonne <foreign>XI</foreign>, þonne þreottyne, þonne fiftyne,
þonne seofontyne, þonne nigantyne, þonne <foreign>XXI</foreign>, sele swa æfter dagum
drincan on wine.
 51.3.20. Eft wiþ lungen wunde, betonican wyl on wine, sele
drincan.
 51.3.21. Wiþ þon ilcan genim mugcwyrt niþewearde &
brunewyrt, wyl on buteran.
 51.3.22. Wiþ lungenadle genim cwican & acrinde &
garclifan, gecnuwa togædere, bewylle þonne þriddan dæl on hwætene
wyrte, supe æfter amylte buteran.
 51.4.1. Eft, genim brune wyrt & bisceopwyrt, wudu merce, wudu
cerfillan, eofor fearn, hind hioloþe, acumba, attorlaþe, reade hofe &
mædere.
 51.4.2. Wiþ lungenadle, dolhrune & æferþe nioþoweard
& brune wyrt & reade hofe & reade netlan, awylle on hunige & on
cubuteran, sup on meolcum.
 51.4.4. Eft, genim rædices <foreign>III</foreign> snæda & brade leaces
gelice & spices <foreign>III</foreign>, do þæt <foreign>III</foreign> dagas oþþe nigon.
 52.1.1. To spiwdrence, <foreign>VI</foreign> corn alwan, <foreign>XXX</foreign> lybcorna & þa
greatan wyrt nioþowearde, hwerwe hatte, drige þa on sunnan, & ellen
rinde niþewearde, drige eac, & getrifula swiþe smæle, do healfne
bollan ealoð to & swete mid hunige, do hwon buteran & pipores hwon
& gehæte þæt ealu & do hwon sealtes to.
 52.1.5. Eft, wermod & eolonan, læsse, læt standan twa
niht on ealoþ, drince þonne.
 52.1.6. Eft, glædene, hofe, fleotwyrt, cnuwa on ealaþ &
geswet, drince þonne.
 52.1.7. Gif mon hine brece ofer gemet to spiwanne siþþan him
spiw drenc of sie genim fættes flæsces, sele twa snæda.
 52.1.8. Wece drenc, elene, þone læstan dæl þunges,
cammoc, wyl þæt on ealaþ, sele þæt lytlum supan þonne hit col sie
oþ þæt he spiwe.
 52.1.10. Þæt is hofe, niþeweard bescrepen & gecnuad
& ellen wyrttruman rinde, awæsc þa clæne & bescrepene, arend
þonne of þam wyrttruman & gecnua gotwoþan & wenwyrt, sio weaxeþ
on ealdum lande, geot þonne hluttor eala to, wylle swa swiþre medo gif
hebbe, bewreo & læt standan nihterne, aseoh bollan fulne, geswete
þonne mid hunige, aseoh þonne eft, bebinde þonne genoh wearme, læte
þonne standan neahterne.
 52.1.16. Drince þonne on morgen & hine wreo wearme & him
slæp beorge swiþe georne.
 52.1.17. Lange he mæg on þam wyrtum standan & þonne hine
mon drincan wille onhrere eft, wyrce þonne in þær bollan fulne swa he
ær worhte.
 52.1.18. Gif he sie to unswið gegnide he fiftig lyb corna,
geswete þonne.
 52.1.19. Wyrce swiðran gif he wille, adelfe þa greatan wyrt,
ascrep þa greatan rinde of, gecnuwa þonne smæle, geot þonne hluttor
eala on.
 52.1.21. Se drenc biþ swa selra swa þæt ealu selre biþ.
 52.1.22. Spiwedrenc, genim ellenrinde niþewearde & hamwyrte
& hundteontig lybcorna, gecnua swiþe wel, ealle þa wyrta do on ealo,
menge þonne, genim þonne wah mela hæsles oþþe alres, asift þonne
ful clæne, tela micle hand fulle do on gemang, læt neahterne standan,
ahlyttra swiþe wel, geswet mid hunige, gedrinc scenc fulne tela micelne.
 52.1.26. Gif se drenc nelle of, genim onred, selle on ealað
drincan scenc fulne wearmes, sona biþ sel.
 52.1.27. Wyrc spiwdrenc, genim lybcorn & pipor corn & hwit
cwuda & alwan, grind to duste þa wyrta swiþe, do on beor swa on win swa
on þeorfe meoluc gif þu þara oþerra nawþer næbbe.
 52.1.30. Gif þu on wine wyrce oþþe on meolce geswet mid
hunige, drince tela micelne scenc fulne.
 52.2.1. Spiwedrenc wyrc of beore, do cost to & alwan &
lybcorna fiftyne, þara oþera gelice.
 52.3.1. Spiwedrenc, hamwyrte <foreign>III</foreign> snæda & ellen rinde
berende gelice micel, <foreign>XXV</foreign> lybcorna, gegnid, do huniges swilce an snæd
sie, onete þonne mid cuclere, onsup hates wæteres oððe cealdes.
 52.3.3. Gif drenc of men nelle genim merce & cerfillan, seoþ
swiþe on wætre, do sealt to, drince þonne.
 52.3.4. Gif hine innan wærce genim niges ealað amber fulne, do
hand fulle hamwyrte on, læt on hebban drince oþ þæt þu spiwe, sting
þonne feþre on muð, teoh þa gellestran ut, drinc eft sona.
 52.4.1. Nim scamoniam þæt penig gewege & gegnid smæle
& hrer henne æg, swiðe sealt, do þa wyrt on, ne læt geyrnan
þæt æg ac sup.
 52.4.2. Wyrtdrenc, scamonian geceos þus, brec on tu, do hwon on
þine tungan, gif hio hwite oferbregdeþ swa meluc þonne hio biþ god,
gegnid, þonne on treowenum fæte, næs on nanum oþrum, mid sticcan
oþþe mid hæfte, do of þæt mon gegnidan ne mæge, þæt biþ
geurnen, do caulices on <foreign>II</foreign> dropan oððe þry oþþe eleleafes stelan
gewyl tosomne.
 52.4.7. Gif hio biþ god drenc bið on peninge, gif mætra
bið on oðrum healfum oððe on twam and gif ifel þrim ac ne ma.
 52.4.8. Spiwedrenc, hofan & onred & ellen rinde, gecnua to
somne, ellen læst, do þonne to <foreign>XXX</foreign> pipor corna, geswet mid hunige, sele
drincan.
 53.1.1. To leohtum drence, ælfþonan, gyþrifan, betonican,
þa clufyhtan wenwyrt, eoforþrotan, heah hioloþan, ealehtran, eolonan twa
snæda, clatan, wegbrædan, ontre, cropleac, to wætan healf halig
wæter, healf sie hluttor eala.
 53.1.4. To leohtum drence, bisceopwyrt elehtre, wermod, wulfes
camb, wyl on meolcum swiþe, awring þonne þurh clað, dryp ealo on
oððe win, sele supan.
 53.1.6. Leoht drenc, bisceopwyrt, ontre, eolone, marubie,
dweorgedwostle, merce, æscþrotu, betonica, heah hioloðe, hind hioloþe,
gagille, minte, dile, finul, cerfille, drince on ealuð geworhte.
 53.1.8. Unspiwol drenc, bisceopwyrt, wermod, attorlaðe, spring
wyrt, gyðrife, dweorgedwostle, finul, gebeaten pipor, gedo þa wyrta ealle
on an fæt, gedo þonne eald win hluttor on ðone drenc oððe swiðe
god medo, drince þonne þone drenc neahtnestig & swa betere him is swa
he oftor drince & ete þone briw þe her awriten is.
 53.1.13. Byrig eolonan, ompran, ontre, gotwoþe, hromgeallan,
gescadwyrt nioþowearde, gecnua þa wyrta, do sealt on, wyl on butran.
 53.1.14. Eft, unspiwol drenc, bisceopwyrt, gyþrife, spring wyrt,
<foreign>V</foreign> dagas drince ætsomne simle on morgne, forlæte oþre fife, <foreign>V</foreign>
drince.
 53.1.16. Leoht drenc, genim wermod & betonican &
hioloþan, læst, & hind hioloþan, do on eala.
 53.1.17. Stille drenc, betonican, eolone, wermod, ontre, hune,
elehtre, wenwyrt, gearwe, dweorgedwostle, attorlaðe, feldmoru.
 54.1.1. Wiþ instice genim aprotanan & attorlaðan,
bisceopwyrt þa suþernan, gehæte on beore & supe.
 54.1.2. Gif stice butan innoðe sie genim þonne þa readan
netlan & ealde sapan, gebeat tosomne & smire mid & beþe mid to
fyre.
 55.1.1. Drenc gif mon innan forhæfd sie, gecnua eolonan, wyl on
ealoð & betonican, wermod & þa clufihtan wenwyrt, sele drincan.
 55.1.2. Wiþ incoþe costes, godne dæl & finoles sædes
oþer swilc, gebeat smæle & gegnid to duste, genim þæs cucler
fulne, gedo on eald win oþþe cæren drince, þonne neahtnestig þry
dagas.
 55.2.1. Wiþ færcoþe, bisceopwyrt, wermod, betonica, redic,
merce, cost, rudan sæd, wyrc to drence.
 56.1.1. Gif mon ne mæge utgegan genim uman & eac gecrypte
hand fulle & medmicelne bollan fulne ealað, bewyl þrimme þæt ealo
on þære wyrte, drince þonne neahtnestig.
 56.1.3. Eft, gif mon syþ garleac on henne broþe & selð
drincan þonne to læt hio þæt sar.
 56.1.4. Eft, gate meoluc & eced seoþ ætgædere, sele
drincan.
 56.1.5. Eft, gate meoluc & hunig & sealt, sele drincan.
 56.1.5. Eft, wylle gearwan on hunige & on butran, ete þa wyrt
mid.
 56.2.1. Wiþ utwærce eft, efelastan ufewearde, wegbrædan,
ellenrinde, sealt on ealo gegniden.
 56.3.1. Tacn be utsihtan, ge on þam eferran hrife ge on þam
niþerran, þa adle mon mæg ongitan be þam utgange, hwilc se on onsyne
sie.
 56.3.2. Sum biþ þynne, sum mid þiccum wætum geond goten,
sum mid þæs innoþes & mid þara smæl þearma gebrocum gemenged,
sum swiðe gefylled mid wormse, sum swiðe blodig, sum cymð of þam
uferran hrife, sum of þam niþerran.
 56.3.5. Þam þe of þam uferran hrife cymð se utwærc þis
tacn bið, þæt se man sar gefelð æt his nafolan & on his
sculdrum hefig sar & þurst & unlust & þurh bæc þearm lytel
blod dropað.
 56.4.1. Sio utsihtadl cymð manegum ærest of to miclum utgange
& þonne lange hwile ne gymð mon þæs oþ þæt se innoþ
wyrð ge onburnen ge þurh þæt gewundod.
 56.4.3. Hwilum onginneð of þam midhrife, se is betweox
þære wambe & þære lifre, & þa seaw þa ðe beoð
gemengedu of mettum wiþ blod & wiþ oman geondgeotaþ þone innoþ
wyrceað yfelne utgang & for þære grimnesse þara omena ne mæg
beon gehæfd þy se mete ac beoþ somod þa innoþas bedrifen þonne
wyrð þæt to utwærce.
 56.4.7. Hu mon þa utyrnendan men scyle lacnian, þam mon sceal
sellan þa mettas þa ðe wambe nearwian & þam magan ne sceþþan,
caules seaw, hwilum pysena broþ & eced & por mid wegbrædan gesoden
& ealdne cyse gesodenne on gate meolce mid þy smerwe gate.
 56.4.10. Hwilum bræde þone cyse & drigne hlaf &
wæter þæt sie rose on gesoden, hwilum scearp win drince.
 56.4.12. Wyrc him onlegena to clame geworht, beren melo oþþe
hwæten mid hunige gesoden mid medmicle.
 64.1.1. Þætte oþerne healfne pening gewege, gegnid swiþe
smale, do þonne on hluttor æg & sele þam men to supanne.
 64.1.2. Hio is swiþe god eac on þas wisan wið hwostan &
wiþ springe, do þas wyrte on, he biþ sona hal.
 64.1.3. Þis is balzaman smyring wiþ eallum untrumnessum þe on
mannes lichoman biþ, wiþ fefre & wiþ scinlace & wið eallum
gedwolþinge.
 64.1.5. Eal swa same se petra oleum he is god andfeald to drincanne
wið innan tiedernesse & utan to smerwanne on wintres dæge for þon
þe he hæfð swiðe micle hæte, for ðy hine mon sceal drincan on
wintra & he is god gif hwam seo spræc oþfylð, nime þonne &
wyrce cristes mæl under his tungan & his an lytel swelge.
 64.1.10. Gif mon eac of his gewitte weorðe þonne nime he his
dæl & wyrce cristes mæl on ælcre lime, butan cruc on þam heafde
foran, se sceal on balzame beon & oþer on þam heafde ufan.
 64.2.1. Tyriaca is god drenc wiþ eallum innoð tydernessum &
se man se þe hine swa begæþ swa hit her on segð þonne mæg he him
miclum gehelpan.
 64.2.2. To þam dæge þe he wille hine drincan he sceal
fæstan oþ midne dæg & ne læte hine wind beblawan þy dæge.
 64.2.4. Ga him þonne on bæþ, sitte þær on oð þæt
he swæte.
 64.2.5. Nime þonne ane cuppan do an lytel wearmes wætres on
innan, nime þonne ane lytle snæd þæs tyriacan & gemenge wiþ
þæt wæter & seoh þurh þynne hrægl, drince þonne.
 64.2.7. & ga him þonne to his reste & bewreo hine wearme
& licge swa oþ he wel swæte.
 64.2.8. Arise þonne & sitte him up & scirpe hine &
þicge siþþan his mete to nones & beorge him georne wiþ þone wind
þæs dæges.
 64.2.10. Þonne gelyfe ic to gode þæt hit þam men miclum
gehelpe.
 64.3.1. Se hwita stan mæg wiþ stice & wiþ fleogendum
attre & wiþ eallum uncuþum brocum.
 64.3.2. Þu scealt hine scafan on wæter & drincan tela
micel & þære readan eorþan dæl scafe þær to & þa
stanas sint ealle swiðe gode of to drincanne wiþ eallum uncuþlicu
þing.
 64.3.4. Þonne þæt fyr of þam stane aslegen hit is god
wið ligetta & wið þunorrada & wið ælces cynnes gedwol þing
& gif mon on his wege biþ gedwolod slea him anne spearcan beforan biþ
he sona on rihtan.
 64.3.7. Þis eal het þus secgean ælfrede cyninge domne helias
patriarcha on gerusalem.
 65.1.1. Gif hors ofscoten sie nim þonne þæt seax þe
þæt hæfte sie fealo hryþeres horn & sien <foreign>III</foreign> ærene næglas
on, writ þonne þam horse on þam heafde foran cristes mæl & on
leoþa gehwilcum þe þu ætfeolan mæge.
 65.1.3. Nim þonne þæt winestre eare þurh sting swigende,
þis þu scealt don, genim ane girde, sleah on þæt bæc.
 65.1.5. Þonne biþ þæt hors hal.
 65.1.5. & awrit on þæs seaxes horne þas word,
<foreign>Benedicite omnia opera domini dominum</foreign>.
 65.1.6. Sy þæt ylfa þe him sie þis him mæg to bote.
 65.1.7. Wiþ utwærce, brembel þe sien begen endas on
eorþan, genim þone neowran wyrttruman, delf up, þwit nigon sponas on þa
winstran hand & sing þriwa, <foreign>miserere mei deus</foreign> & nigon siþum
<foreign>pater noster</foreign>, genim þonne mucgwyrt & efelastan, wyl þas þreo on
meolcum oþ þæt hy readian, supe þonne on neaht nestig gode blede fulle
hwile ær he oþerne mete þicge.
 65.1.12. Reste hine softe & wreo hine wearme.
 65.1.12. Gif ma þearf sie do eft swa, gif þu þonne git
þurfe do þriddan siþe, ne þearft þu oftor.
 65.1.13. Gif utgang forseten sie genim giðcornes leafa gode hand
fulle & þa ruwan wegbrædan nioþowearde & doccan þa þe
swimman wille, wyl þas þreo on ealdum ealað swiþe & do sealte
buteran on, wylle þicce læt drincan gode blede fulle hwile ær oðrum
mete & wreoh hine wearme & reste stille, do þus þriwa, ne þearf
oftor.
 65.2.1. Wiþ lungenadle læcedom dun tæhte, saluie, rude be
healfan þære saluian, fefer rugian emmicel þara twegea wyrta, þære
saluian þreo swelc dweorgedwostlan, hiere þe nu ealra wyrta fyrmest on
þa sealfe.
 65.2.3. Þe him þises læcedomes þears sie healde hine
georne wiþ geswet eala, drince hluttor eala & on þæs hluttran
ealað wyrte wylle geonge acrinde & drince.
 65.2.6. Wiþ utwærce genim unsmerigne healfne cyse, do
englisces huniges <foreign>III</foreign> snæda to, wylle on pannan oþ þæt hit brunige,
genim þonne geongre acrinde hand fulle & swa swigende æt ham gebring
& næfre in on þone mon, sceafe þæt grene on utan, wylle þa
sæp spone on cu meolce, geswete mid þrim snædum huniges, þone drenc
þicge þonne mid ðy cyse, æfter drence, <foreign>VII</foreign> niht eala forga &
meoloc þicge unsure.
 65.2.11. Wiþ unlybbum supe cu buteran <foreign>VIIII</foreign> morgnas, <foreign>III</foreign>
sopan, <foreign>VIII</foreign> morgnas cerfillan gemetlice on wine, þridda dæl wætres,
nime þonne hwerhwettan nioþowearde, gnid on wylisc ealo, swete mid hunige,
drince þære teoþan niht, to mete þone drenc on þreo þicge æt
þam þrim honcredum.
 65.3.1. Wiþ þære geolwan adle genim nioþowearde eolenan,
gedo þæt þu hæbbe on þan forman dæge, þonne þu hire ærest
bruce on morgen nim þreo snæda & þreo on niht & hire sculon beon
on hunig gesnæd & þy æfteran mergen <foreign>IIII</foreign> snæda & <foreign>IIII</foreign> on
niht & þriddan mergen <foreign>V</foreign> snæda & <foreign>V</foreign> on niht & þy feorþan
mergen <foreign>VI</foreign> & <foreign>VI</foreign> on niht.
 65.3.5. Þes drenc sceal wiþ þon ilcan, genim alexandrian
& grundeswelgean, cnua smale & do to drence on hluttrum ealað.
 65.3.6. Gif men sie færlice yfele wyrce <foreign>III</foreign> cristes mæl, an
on þære tungan, oþer on þam heafde, þridde on þam breostum.
 65.3.8. Sona bið sel.
 65.3.8. To gehealdanne lichoman hælo mid drihtnes gebede þis
is æþele læcedom, genim myrran & gegnid on win swilce sie tela
micel steap ful & þicge on niht nestig & eft þonne restan wille.
 65.3.11. Þæt gehealdeþ wundorlice lichoman hælo & hit
eac deah wiþ feondes costungum yflum.
 65.4.1. Þonne is eft se æþelesta læcedom to þon ilcan,
genim myrran & hwit recels & safinan & saluiam & wurman, &
þæs recelses & myrran sy mæst & þa oþre syn awegene, þara
sien emfela & ætsomne on mortere gegnide to duste, sette under weofod
þonne cristes tid sie & gesinge mon <foreign>III</foreign> mæssan ofer þa <foreign>III</foreign> dagas
on midne winter & æt stefanes tide & sancte Iohannes euangelista
& þa þry dagas þicge on wine on neaht nestig & þæt þær
to lafe sie þæs dustes hafa & geheald.
 65.4.7. Hit mæg wiþ eallum fær untrymnessum, ge wiþ fefre
ge wiþ lenctenadle ge wiþ atre ge wiþ yfelre lyfte.
 65.4.8. Gewritu eac secgeaþ se þe þone læcedom bega
þæt he hine mæge gehealdan <foreign>XII</foreign> monaþ wiþ ealra untrymnessa
frecenesse.
 65.5.1. Þonne eft wið gicþan, þæt eal se lichoma sy
clanes hiwes & glades & beorhtes, genim ele & ealdes wines
dræstan emfela, do on mortere, gemeng wel to somne & smire mid þy
þone lichoman on sunnan.
 65.5.3. Wið ælfe & wiþ uncuþum sidsan gnid myrran on
win & hwites recelses em micel & sceaf gagates dæl þæs stanes
on þæt win, drince <foreign>III</foreign> morgenas neaht nestig oþþe <foreign>VIIII</foreign> oþþe
<foreign>XII</foreign>.
 65.5.6. Wiþ londadle wyl wermod swa drigne, swa grenne swa þer
he hæbbe on oleo infirmorum oþ þæt þæs eles sie þriddan
dæl bewylled & smire mid þone lichoman ealne æt fyre & mæsse
preost sceal don þone læcedom gif man hæfþ.
 65.5.9. Wiþ gongel wæfran bite, smit on isen swat.
 65.5.9. Wiþ utsihte, mer geallan, blæc snegl, wyl on meolcum,
sup on æfenne & on morgenne.
 65.5.11. Heafod sealf, murre & alwe, libania, ealra gelice
fela, meng wiþ eced, smire mid þæt heafod.
 65.5.12. Wiþ þon ilcan, swefl & swegles æppel, murre
& æghwilces cynnes recels, nigon wyrta englisce, polleie, brembel,
æppel, elehtre, bisceopwyrt, finul, ruwe wegbræde, haran sprecel, sio
hare wyrt, liþ wyrt, ealra þissa emfela, oleum infirmorum, halig wæter,
halig sealt, oþer ele, smire þe mid þys ufan þonne þu hi gnide.
 66.1.1. Be þam stane þe gagates hatte is sæd þæt he
<foreign>VIII</foreign> mægen hæbbe.
 66.1.1. An is, þonne þunorrad biþ ne sceþeð þam men
þe þone stan mid him hæfð.
 66.1.2. Oþer mægen is, on swa hwilcum huse swa he biþ ne
mæg þær inne feond wesan.
 66.1.4. Þridde mægen is þæt nan attor þam men ne mæg
sceþþan þe þone stan mid him hafaþ.
 66.1.5. Feorþe mægen is þæt se man se þe þone laþan
feond on him deagollice hæfþ gif he þæs stanes gesceafenes hwilcne
dæl on wætan onfehð þonne biþ sona sweotol æteowod on him
þæt ær deagol mað.
 66.1.7. Fifte mægen is, se þe ænigre adle gedreht biþ gif
he þone stan on wætan þigeþ him biþ sona sel.
 66.1.9. Syxte mægen is þæt drycræft þam men, ne
dereþ se þe hine mid him hæfð.
 66.1.10. Seofoþe mægen is þæt se þe þone stan on
drince onfehð he hæfþ þe smeþran lichoman.
 66.1.11. Eahtoþe is þæs stanes mægen þæt nan
nædran cynnes bite þam sceþþan ne mæg þe þone stan on wætan
byrigþ.
 67.1.1. Pund eles gewihð <foreign>XII</foreign> penegum læsse þonne pund
wætres.
 67.1.1. & pund ealoð gewihð <foreign>VI</foreign> penegum mare þonne pund
wætres.
 67.1.2. & <foreign>I</foreign> pund wines geþihð <foreign>XV</foreign> penegum mare þonne
<foreign>I</foreign> pund wætres.
 67.1.3. & pund huniges gewihð <foreign>XXXIIII</foreign> penegum mare þonne
pund wætres.
 67.1.4. & <foreign>I</foreign> pund buteran gewihð <foreign>LXXX</foreign> penegum læsse
þonne pund wætres.
 67.1.5. & pund beores gewihð <foreign>XXII</foreign> penegum læsse þonne
pund wætres.
 67.1.5. & <foreign>I</foreign> pund melowes gewihð <foreign>CXV</foreign> penegum læsse
þonne pund wætres.
 67.1.6. & <foreign>I</foreign> pund beana gewihð <foreign>lV</foreign> penegum læsse þonne
pund wætres.
 67.1.7. & <foreign>XV</foreign> pund wætres gaþ to sestre.

END_TEXT
START_TEXT

Lch II (3 Head)<extent></extent>
B21.2.1.3.1.
Bald's Leechbook: Cockayne 1864-6, II, 300-04 (Bk III, Table of Contents).



 1. Wiþ heafod ece & wiþ ealdum heafod ece & wiþ
healfes heafdes ece.
 2. Wiþ aswollenum eagum & god eah sealf & wið miste on
eagan & wið flie & wið wyrmum on eagum & wiþ þæm gif
flæsc on eagum weaxe & gis on eagum weaxan reade sponge & gif eagan
tyren & sceade sealf to eagum & smeþe eah sealf.
 3. Wiþ earwærce & wiþ þæm gif wyrmas syn on earan
& god ear sealf.
 4. Wiþ toþ ece & gif teþ syn hole.
 5. Wiþ innan tobrocenum muðe.
 6. Wiþ ceocadle & wiþ ceolwærce.
 7. Wiþ heals wærce.
 8. Wiþ bite.
 9. Wiþ hwostan.
 10. Wiþ þam þe mon blode hræce.
 11. Wiþ seondum geallan.
 12. Wiþ þære geolwan adle.
 13. Wiþ breost wærce.
 14. Wiþ hwostan & wiþ lungenadle.
 15. Wiþ magan wærce & wiþ aþundenesse.
 16. Wið milt wærce.
 17. Wiþ linden wærce.
 18. Wiþ wambe wærce & rysel wærce.
 19. Wiþ blædder wærce.
 20. Wiþ þam gif man ne mæge gemigan & þam men þe
stanas weaxan on þære blædran.
 21. Wiþ þam gif men sie se utgang forseten.
 22. Wiþ utsihtadle drenc & briw.
 23. Wiþ þam wyrmum þe beoþ on mannes innoþe.
 24. Wiþ lið wærce.
 25. Wiþ weartum.
 26. Wið þam miclan lice smiring & bæþ & drenc
& briw.
 27. Wiþ singalum þurste untrumra manna.
 28. Wiþ innan fortoge & smæl þearma ece.
 29. Wiþ þam þe man sie mid fyre anum forbærned & wiþ
þam þe man sie mid wætan forbærned & wiþ sunbryne.
 30. Wiþ þeore drenc & eft wiþ þære & sceotendum
wenne & eft beþing wiþ þam gif þeor gewunige on anre stowe.
 31. Wiþ wenne sealf.
 32. Wiþ dolge sealf.
 33. Wiþ þam gif man sie ufan on heafod wund & sie ban
gebrocen & wiþ þam gif sio eaxl upstige & god dolhdrenc & gif
gebrocen ban sie on heafde & of nelle.
 34. Wiþ hundes slite & wiþ þon gif sinwe forcorfene &
wiþ þam gif sinwe sien gescruncene.
 35. Wiþ gongewifran bite.
 36. Wiþ cancre.
 37. Wiþ þam þe wif ne mæge bearn acennan & gif of wife
nelle gan æfter þam beorþre þæt gecyndelic sie & gif of wife
sie dead bearn & wiþ þam gif wif blede to swiþe æfter þam
beorþre.
 38. Wiþ þam þe wifum sie forstanden hira monað gecynd &
wiþ þam gif wife to swiþe offlowe sio monoþ gecynd.
 39. Wiþ smeagea wyrme smiring & anlegen & beþing &
sealf.
 40. Wiþ þam þe man sie monaþseoc.
 41. Wiþ ealle feondes costunga drenc & sealf, wiþ þon
ilcan & hu man scyle gewitseocne man lacnian & hu mon scyle wyrcean
spiwdrenc utyrnendum.
 42. Wiþ þam gif swiþdrenc on men gesittan & he nelle
utgan.
 43. Wiþ attres drence.
 44. Wiþ lusum.
 45. Wiþ þam gif þorn stinge mon on fot oððe hreod &
þonne nelle ofgan.
 46. Wiþ æsmælum & wiþ eallum eagna wærce.
 47. Wiþ lyft adle gif se muþ sie woh oþþe won læcedom
& beþing & bæþ sealf & leah & blodes læs.
 48. Wiþ ficadle drenc & beþing.
 49. Wiþ sculdor wærce & earma.
 50. Wiþ cneowa sare.
 51. Wiþ fota sare.
 52. Wiþ þam gif þu ne mæge blod dolg forwriþan.
 53. Wiþ þam gif meoloc sie gewerd.
 54. Wiþ niht gengean sealf.
 55. Wiþ þam gif men beo sio heafod panne gehlenced.
 56. Wið þam gif men nelle meltan his mete.
 57. Wiþ wif gemædlan.
 58. Wiþ feondes costunga.
 59. Wiþ þeor wenne gif he sie men on cneowe oþþe on oþrum
lime.
 60. Be þam hu mon scyle ear sealfe wyrcean.
 61. Wiþ ælfcynne sealf & wiþ niht gengan & þam
monnum þe deofol mid hæmð.
 62. Wiþ ælfadle læcedom & eft hu mon sceal on þa
wyrte singan ær hi mon nime & eft hu mon sceal þa wyrta don under
weofod & ofer singan & eft tacnu be þam hwæþer hit sie
ælfsogoþa & tacn hu þu ongitan meaht hwæþer hine mon mæg
gelacnian & drencas & gebedu wiþ ælcre feondes costunge.
 63. Tacnu hu þu meaht ongitan hwæþer mon sie on
wæterælfadle & læcedom wiþ þam & gealdor on to singanne
& þæt ilce mon mæg singan on wunda.
 64. Wið deofle liþe drenc & ungemynde & wiþ deofles
costunga.
 65. Wiþ þon gif mon sie gegymed & tacnu hwæþer he
libban mæge.
 66. Drenc wiþ þam gif þeor sie on men.
 67. Wiþ deofle seoce & wiþ deofle.
 68. Wiþ weden heorte leoht drenc.
 69. Wiþ þam gif men sie maga asurod & forþunden &
wiþ magan wærce & gif man biþ aþunden.
 70. Wiþ wambe wærce & wiþ magan wærce & wiþ
wambe heardnesse.
 71. Wiþ springe smiring & sealf.
 72. Wiþ attre drenc & smiring.
 73. Wiþ þære geolwan adle.
 74. Wiþ þam gif innelfe si ute.
 75. Wiþ ælcre innan untrymnesse & wiþ hefignesse &
wiþ hleorblæce.
 76. Be þam hu man scyle halige sealfe wyrcean.

END_TEXT
START_TEXT

Lch II (3)<extent></extent>
B21.2.1.3.2.
Bald's Leechbook: Cockayne 1864-6, II, 304-58 (Bk III).



 1.1.1. Wiþ þon þe mon on heafod ace genim nioþowearde
wrætte, do on readne wræd, binde þæt heafod mid.
 1.1.2. Wiþ þon ilcan nim senepes sæd & rudan, gegnid on
ele, do on hat wæter, þweah gelome þæt heafod on þam wætre.
 1.1.3. He biþ hal.
 1.1.4. Wiþ ealdum heafod ece genim dweorgedwostlan, wyl on ele
oððe on butran, smire mid þa þunwongan & bufan þam eagum on ufan
þæt heafod, þeah him sie gemynd oncyrred he biþ hal.
 1.1.6. Wiþ swiþe ealdum heafod ece nim sealt & rudan &
ifig crop, cnua ealle to somne, do on hunig & smire mid þa þunwangan
& þone hnifel & ufan þæt heafod.
 1.1.8. To þon ilcan sec lytle stanas on swealwan bridda magan
& heald þæt hie ne hrinan eorþan ne wætre ne oþrum stanum,
beseowa hira <foreign>III</foreign>, on þon þe þu wille do on þone mon þe him
þearf.
 1.1.10. Sie him biþ sona sel.
 1.1.11. Hi beoþ gode wiþ heafodece & wiþ eagwærce
& wiþ feondes costunga & nihtgengan & lenctenadle & maran
& wyrtforbore & malscra & yflum gealdorcræftum.
 1.1.13. Hit sculon beon micle briddas þe þu hie scealt on
findan.
 1.1.14. Gif mon on healf heafod ace gecnua rudan swiþe, do on
strang eced & smire mid þæt heafod ufan rihte.
 1.1.15. Wiþ þon ilcan adelf wegbrædan butan isene ær
sunnan upgange, bind þa moran ymb þæt heafod mid wræte reade
wræde.
 1.1.17. Sona him bið sel.
 2.1.1. Wiþ aswollenum eagum genim cucune hrefn, ado þa eagan of
& eft cucune gebring on wætre & do þa eagan þam men on sweoran
þe him þearf sie.
 2.1.3. He biþ sona hal.
 2.1.3. Wyrc gode eagsealfe, nim celeþonian & bisceopwyrt,
wermod, wudu merce, wudu bindes leaf, do ealra emfela, cnuwa wel, do on hunig
& on win & on æren fæt oððe on cyperen, do twæde þæs
wines & þriddan dæl þæs huniges, do þæt se wæta mæge
furþum ofer yrnan þa wyrta, læt standan <foreign>VII</foreign> niht & wreoh mid
brede, aseoh þurh clænne claþ ðone drenc, do eft on þæt ilce
fæt, nytta swa þe þearf sie.
 2.1.8. Se mon se him gedeþ ymb <foreign>XXX</foreign> nihta foxes gelyndes dæl
on þa eagan, he biþ ece hal.
 2.2.1. Gif mist sie fore eagum nim cildes hlond & huniges tear,
meng tosomne begea emfela, smire mid þa eagan innan.
 2.3.1. Eft, hrefnes geallan & leaxes & eles & feld beon
hunig meng to somne, smire mid þære sealfe innan þa eagan.
 2.4.1. Wiþ flie gebærned, sealt & swegles æppel &
attrum, ealra emfela, gnid to duste & do on þa eagan, þweah leohtlice
mid wylle wætre & smire æfter mid wifes meolce.
 2.5.1. Gif wyrmas sien on eagum scearpa þa bræwas innan, do on
þa scearpan celeþonian seaw.
 2.5.2. Þa wyrmas bioþ deade & þa eagan hale.
 2.5.2. Gif flæsc on eagum weaxe wring wyrmwyrte on þa eagan
oþ þæt him sel sie.
 2.6.1. Gif on eagan weaxen reade sponge drype on hat culfran blod
oþþe swealwan oððe wifes meoluc oþ þæt þa sponge aweg synd.
 2.6.2. Gif eagan tyren nim drige rudan & huniges tear, meng
tosomne, læt standan <foreign>III</foreign> niht, awring þurh þicne clað linenne &
do on þa eagan siþþan.
 2.6.4. Wyrc gode drige scade sealfe, nim swegles æppel &
gebærned sealt & pipor & attrum & hwit cwudu, gegnid to duste,
asift þurh clað, do lytlum on.
 2.6.6. Eft, hwit cwudu & gebærned oster scyl gnid to duste
& nytta swa þe þearf sie, ægþer mæg adon flie of eagan.
 2.6.8. Wyrc smeþe eagsealfe nim buteran, wyl on pannan, afleot
þæt fam of & ahlyttre þa buteran on blede, do eft þæt hluttre
on pannan, gecnua celeþonian & bisceopwyrt, wudu merce, wyl swiþe,
aseoh þurh clað, nytta swa þe þearf sie.
 3.1.1. Wiþ ear wærce genim henne gelyndo & ofter scylle,
sete on gleda, gewyrm hwon & dryp on þa earan, sona beoð hale.
 3.1.2. Eft, celendran seaw & wifes meoluc gewyrm on scylle
& dryp on þa earan.
 3.1.3. Gif wyrmas sien on earan to belenan seaw wearm on þa
wyrmas.
 3.1.4. Hie beoþ deade & feallað of & þa earan hale.
 3.2.1. Eft, wring curmeallan seaw on oþþe marubian oððe
wermod wearmne.
 3.2.2. Sona him bið sel.
 3.2.2. Wyrc gode ear sealfe, genim bares geallan & fearres
& ele, ealra emfela, læt drypan wearm on þæt eare.
 4.1.1. Wiþ toþ ece ceow pipor gelome mid þam toþum.
 4.1.1. Him biþ sona sel.
 4.1.1. Eft, seoð beolenan moran on strangum ecede oþþe on
wine, sete on þone saran toþ & hwilum ceowe mid þy saran toþe, he
bið hal.
 4.1.3. Gif þa teþ synd hole ceow boþenes moran mid ecede on
þa healfe.
 5.1.1. Wiþ innan tobrocenum muðe nim plum treowes leas wyl on
wine & swile mid þone muþ.
 6.1.1. Wið ceocadle nim þone hweorfan þe wif mid spinnað,
bind on his sweoran mid wyllenan þræde & swile innan mid hate gate
meolce.
 6.1.2. Him biþ sel.
 6.1.3. Wiþ ceolwærce adelf ær sunnan upgange wegbrædan,
bind on his sweoran.
 6.1.4. Eft, bærn swealwan to duste & meng wiþ feldbeon
hunig, sele him etan gelome.
 7.1.1. Wiþ healf wærce wyl neoþewearde netelan on oxan
smerwe & on buteran, þonne þone healfwærc smire ða þeoh.
 7.1.2. Gif þa þeoh wærce smire þone heals mid þære
sealfe.
 7.1.3. Eft, wyl niþewearde netelan on ecede, do oxan geallan on
þæt eced & þa wyrte of, smire mid þone heals.
 8.1.1. Wiþ bite wyrc sealfe, nim þas wyrte, safenan & mersc
mealwan & attorlaþan & weoþobend & hwerhwettan & clufwyrt
& sigel hweorfan, hindheoloþan, mucgwyrt, wudufillan, garclifan,
wrætte, lufestice, mageþan, giþcorn, wad, finul, þefanþorn,
selfæte, eoforþrote, cicena mete, dulhrune, wylisc moru, hnutbeames leaf,
næp, gearwe, hofe, hocleaf, alexandre, fica perfica, se fula wermod, sio
greate banwyrt, acleaf, wegbræde, grundeswelge, read clæfre, leahtric,
þufeþistel, taru, hegeclife, clufþung, englisc moru, dynige.
 9.1.1. Wiþ hwostan wyl marubian on wætre godne dæl, geswet
hwon, sele drincan scenc ful.
 9.1.2. Eft, marubian, swiðe wyl on hunige, do hwon buteran on,
sele <foreign>III</foreign> snæda oþþe <foreign>IIII</foreign> etan, on neaht nestig besup scenc fulne mid
wearmes þæs ærran drences.
 10.1.1. Wiþ þon þe mon blode hræce & spiwe genim god
beren mela & hwit sealt, do on ream oþþe gode flete, hrer on blede oþ
þæt hit sie þicce swa þynne briw, sele etan <foreign>VIIII</foreign> snæda <foreign>VIIII</foreign>
morgenas on neaht nestig, do þæs meluwes twæde & þæs sealtes
þriddan dæl, wyrc ælce dæge niwne.
 11.1.1. Wiþ seondum geallan ete rædic & pipor on neaht
nestig & awylled linsæd on meolce supe mid, do þus gelome.
 11.1.2. Him biþ sona sel.
 12.1.1. Wið þære geolwan adle sio cymð of seondum geallan
genim þæs scearpan þistles moran & betonican & attorlaþan hand
fulle & gyþrifan hand fulle & <foreign>VIIII</foreign> snæda nioþowearde
æscþrotan, ofgeot mid strangan beore oþþe mid strangum ealað &
drince gelome, sele him etan gewyrtodne henfugel & gesodenne cawel on godum
broðe, do þus gelome.
 12.1.5. Him biþ sona sel.
 12.2.1. Wyrc godne dustdrenc wiþ þære geolwan adle, nim
merces sæd & finoles sæd, dile sæd, eoforþrotan sæd,
feldmoran sæd, sæþerian sæd, petorsilian sæd, alexandran sæd,
lufestices sæd, betonican sæd, caules sæd, costes sæd, cymenes
sæd & pipores mæst, þara oðerra emfela, gegnid ealle wel to
duste, nim þæs dustes godne cucler fulne, do on strang hluttor eala,
drince scenc fulne on neaht nestig.
 12.2.6. He is god wiþ ælcre liman untrumnesse & wiþ
heafodece & wiþ ungemynde & wiþ eagwærce & wiþ
ungehyrnesse & breostwærce & lungenadle & lendenwærce &
wiþ ælcre feondes costunga.
 12.2.9. Gewyrc þe dust genoh on hærfeste, þonne þu þa
wyrta hæbbe nytta þonne þe þearf sie.
 13.1.1. Wið breostwærce, marubie, nefte, ontre, bisceopwyrt,
wenwyrt, wyl on hunige & buteran, do þæs huniges twæde &
þære buteran þriddan dæl, nytta swa þe þearf sie.
 14.1.1. Wiþ hwostan & lungenadle genim swegles æppel &
swefl & recels, ealra emfela, meng wiþ weaxe, lege on hatne stan, drinc
þurh horn þone rec & ete æfter ealdes spices <foreign>III</foreign> snæda oððe
butran & supe mid fletum.
 14.1.4. Wiþ lungenadle genim betonican & marubian,
agrimonian, wermod, felterre, rude, acrind, gagollan, wyl on wætre, bewyl
þæs wæteres þriddan dæl, to of þa wyrte, drince on morgenne
wearmes scenc fulne, ete <foreign>III</foreign> snæda mid þæs briwes þe heræfter
segþ.
 14.2.1. Wyrc briw wiþ lungenadle, nim betonican & marubian,
wermod, hindheoloþan, wenwyrt nioþoweard, elehtre, elene, rædic,
eoforþrote, feldmore, gecnua ealle swiþe wel & wyl on buteran &
awring þurh clað, scead on þæt wos beren mela, hrer on blede butan
fyre oþ þæt hit sie swa þicce swa briw, ete <foreign>III</foreign> snæda mid þy
drence wearmes.
 14.3.1. Eft, wyl on hunige anum marubian, do hwon beren mela to,
ete on neaht nestig & þonne þu him selle drenc oððe briw, sele him
hatne & læt gerestan þone man æfter tide dæges on þa swiðran
sidan & hafa þone earm aþened.
 15.1.1. Wiþ magan wærce wyl pic on cu meolce, ado þæt pic
of, supe hwon wearm, sona biþ sel.
 15.1.2. Wiþ aþundenesse & gif men nelle myltan his mete
wyl on wætere polleian & leac cersan, sele drincan him, biþ sona sel.
 16.1.1. Wiþ milte wærce cnua grene sealhrinde, seoð on
hunige anum, sele him etan <foreign>III</foreign> snæda on neaht nestig.
 17.1.1. Wiþ lenden wærce marubie, nefte, bogen, em fela ealra,
do on god ealu, wyrc to drence, swet hwon, sele drincan, licge upweard æfter
þon gode hwile.
 19.1.1. Wiþ blædder wærce, wudu merce & leaccerse, wyl
swiþe on ealað, sele drincan & etan gebrædne stær.
 20.1.1. Gif man ne mæge gemigan & him weaxan stanas on
þære blædran wyl sundcorn on ealað & petersilian, sele him
drincan.
 21.1.1. Gif men sie se utgang forseten wyl wermod on surum ealaþ
& do buteran þær.
 21.1.2. To him biþ sona sel gif he hit drincþ.
 22.1.1. Wiþ utsiht adle, <foreign>V</foreign> leafan, hleomoce, curmealle,
elehtre, gecnua þa wyrta & wyl on meolce, sele him drincan wearm on
morgenne & on æfen.
 22.1.3. Wyrc briw to þon ilcan, wudu cunellan, hleomoc, bewyl
þara/ meolce þriddan dæl, þære wyrte of þam meolcum, scead
hwæten mela þær on & ete þone briw cealdne, & supe þa
meoluc.
 22.1.5. Him bið sona sel.
 22.1.5. Gif se briw & se drenc inne gewuniað þu meaht
þone man gelacnian, gif him offleogeð him bið selre þæt þu hine na
ne grete.
 22.1.7. Him biþ his feorhadl getenge.
 23.1.1. Gif wyrmas beoþ on mannes innoðe wyl on buteran grene
rudan, drinc on neaht nestig scenc fulne.
 23.1.2. Hi gewitað ealle aweg mid þy utgange & he bið
sona hal.
 23.2.1. To þon ilcan genim cymenes dust, meng to gate geallan
& fearres, gnid þone nafolan mid ealle.
 23.2.2. Hi gewitaþ niþer of þæm men.
 24.1.1. Wiþ lið wærce sing <foreign>VIIII</foreign> siþum þis gealdor
þær on & þin spatl spiw on, <foreign>Malignus obligauit, angelus curauit,
dominus saluauit</foreign>.
 24.1.2. Him biþ sona sel.
 24.2.1. To þon ilcan genim culfran tord & gate tord, drige
swiðe & gnid to duste, meng wiþ hunig & wiþ butran, smire mid
þa leoþu.
 25.1.1. Wiþ weartum genim hundes micgean & muse blod, meng to
somne, smire mid þa weartan.
 25.1.2. Hi gewitaþ sona aweg.
 26.1.1. Wiþ miclan lice genim nioþowearde elenan & þung
& ompran þa þe swimman wile, ealra emfela, & gecnua wel & wyl
on buteran, do wel sealtes on & smire mid.
 26.1.3. Wyrc bæð wiþ þam miclan lice, elene,
ælfþone, marubie, curmealle, ellentanas & actanas, wyl swiðe on
wætre & beþe on swiðe hatum þæt lic.
 26.1.5. Wyrc drenc wið þam miclan lice, hindhioloþan,
curmeallan, bogen, nefte, agrimonia, betonica, finul, dile, do on god ealo,
sele drincan on dæge <foreign>III</foreign> scencas fulle.
 26.1.7. Wyrc briw wiþ þon ilcan, genim nioþowearde elenan
& eofor þrotan, redic & þa readan netlan nioþowearde, scearfa
smæle & gecnua wel, wyl siþþan on buteran, do clæne ifig taran
þær on gif þu hæbbe & hwon berenes melwes, do on blede mid þam
wyrtum & hrer mid sticcan oþ þæt hit col sie, sele etan on neaht
nestig <foreign>III</foreign> snæda, sele þone briw & þone drenc ær þam
bæþe þy læs hit inslea æfter þam baþe.
 27.1.1. Wiþ singalum þurste untrumra manna nim wermod &
hind hioloþan & gyþrifan, wylle on ealaþ, geswete hwon, sele him
drincan.
 27.1.2. Hit hælþ þone þurst wundorlice.
 28.1.1. Wiþ innan fortoge, smæl þearma ece, genim betonican
& wermod, merce, rædic, finul, gecnua ealle & do on eala, sete
þonne & bewreoh, drinc on neaht nestig scenc fulne.
 29.1.1. Wiþ bryne, gif mon sie mid fyre ane forbærned nim
wudurofan & lilian & hleomoc, wyl on buteran & smire mid.
 29.1.2. Gif mon sie mid wætan forbærned nime elm rinde &
lilian moran, wyl on meolcum, smire mid þriwa on dæg.
 29.1.4. Wiþ sunbryne, merwe ifig twigu wyl on butran, smire mid.
 30.1.1. Wyrc godne ðeor drenc, wermod, bogen, garclifan,
polleian, wenwyrt, þa smalan fel terre, eagwyrt, þeorwyrt, ceaster æsces
<foreign>II</foreign> snæda, elenan <foreign>III</foreign>, commuces <foreign>VIII</foreign>, wuduweaxan godne dæl,
curmeallan, gescearfa þas wyrta on god hluttor eala oþþe wylisc ealu,
læt standan <foreign>III</foreign> niht bewrigen, sele drincan scenc fulne tide ær oþrum
mete.
 30.1.5. Wiþ þeore & wiþ sceotendum wenne nim bogen &
gearwan & wudu weax & hrefnes fot, do on god ealu, sele drincan on
dæge <foreign>III</foreign> scencas fulle.
 30.1.7. Gif þeor gewunige on anre stowe wyrc beþinge, nim
þæt ifig þe on stane weaxe & gearwan & wudu bindes leaf &
cuslyppan, gecnua ealle wel, lege on hatne stan on troge, geot hwon wæteres
on, læt reocan on þæt lic þær þær him þearf sie, þonne se
col sie do oþerne hatne on, beþe swa gelome.
 30.1.11. Him biþ sona sel.
 31.1.1. Wyrc gode wensealfe, nim wudu merce & hrefnes fot &
wermod nioþoweardne, cu slyppan, rudan, wudu, bindes leaf, ifig leaf þe on
eorþan wixþ, þa clufihtan wenwyrt, gecnua ealle, wyl on rammes smerwe
oþþe on buccan, do þriddan dæl buteran, awring þurh claþ, do
þonne godne scip taran to & hrer oþ þæt hit col sie.
 32.1.1. Wyrc gode dolh sealfe, nim gearwan & wudu rofan
nioþowearde, feld moran, & nioþoweardne sigelhweorfan, wyl on godre
buteran, awring þurh clað & læt gestandan.
 32.1.3. Wel ælc dolh þu meaht lacnian mid.
 33.1.1. Gif mon sie ufan on heafod wund & sie ban gebrocen nim
sigelhweorfan & hwite clæfran wisan & wudurofan, do on gode butran,
aseoh þurh clað & lacna siþþan.
 33.2.1. Gif sio eaxl upstige nim þa sealfe, do hwon wearme mid
feþere.
 33.2.1. Him bið sona sel.
 33.2.2. Wyrc godne dolhdrenc, nim agrimonian & wudu rofan, do
on god ealo, sele drincan godne scenc fulne on neaht nestig.
 33.2.3. Gif gebrocen ban sie on heafde & of nelle cnua grene
betonican & lege on þæt dolh gelome oþ þæt þa ban of syn
& þæt dolh gebatod.
 34.1.1. Wiþ hundes slite cnuwa ribban, lege on þæt dolh
& rudan wyl on butran, lacna mid þæt dolh.
 34.1.2. Gif sinwe syn forcorfene nim renwyrmas, gecnuwa wel, lege
on oþ þæt hi hale synd.
 34.1.3. Gif sinwe sien gescruncene nime æmettan mid hiora
bedgeride, wyl on wætre & beþe mid & rece þa sinwe geornlice.
 35.1.1. Wiþ gongewifran bite nim henne æg, gnid on ealu hreaw
& sceapes tord niwe swa he nyte, sele him drincan godne scenc fulne.
 36.1.1. Wiþ cancre nim gate geallan & hunig, meng to somne
begea emfela, do on þæt dolh.
 36.1.2. To þon ilcan, niwe hundes heafod bærn to ahsan, do on
dolh.
 36.1.3. Gif hit nelle þæt nim monnes drogan, drig swiðe,
gnid to duste, do on.
 36.1.4. Gif þu mid þys ne meaht gelacnian ne meaht þu him
æfre nahte.
 37.1.1. Wiþ þon þe wif ne mæge bearn acenuan nim feld
moran nioþowearde, wyl on meolcum & on wætre, do begea emfela, sele
etan þa moran & þæt wos supan.
 37.1.3. To þon ilcan bind on þæt winstre þeoh up wið
þæt cennende lim nioþowearde beolonan oþþe <foreign>XII</foreign> corn cellendran
sædes & þæt sceal don cniht oððe mæden.
 37.1.5. Swa þæt bearn sie acenned do þa wyrta aweg þy
læs þæt innelfe utsige.
 37.1.6. Gif of wife nelle gan æfter þam beorþre þæt
gecyndelic sie seoþe eald spic on wætre, beþe mid þone cwiþ oððe
hleomoc oþþe hocces leaf wyl on ealoþ, sele drincan hit hat.
 37.1.8. Gif on wife sie dead bearn wyl on meolce & on wætre
hleomoc & polleian, sele drincan on dæg tuwa.
 37.1.9. Georne is to wyrnanne bearneacnum wife þæt hio aht
sealtes ete oððe swetes oþþe beor drince ne swines flæsc ete ne naht
fætes ne druncen gedrince ne on weg ne fere ne on horse to swiðe ride þy
læs þæt bearn of hire sie ær riht tide.
 37.1.13. Gif hio blede to swiþe æfter þam beorþre
nioþowearde clatan wyl on meolce, sele etan & supan þæt wos.
 38.1.1. Wiþ þon þe wifum sie forstanden hira monaþ gecynd
wyl on ealað hleomoc & twa curmeallan, sele drincan & beþe þæt
wif on hatum baþe & drince þone drenc on þam baþe.
 38.1.3. Hafa þe ær geworht clam of beor dræstan & of
grenre mucgwyrte & merce & of berene melwe, meng ealle tosomne, gehrer
on pannan, clæm on þæt gecynde lim & on þone cwið
nioþoweardne þonne hio of þam baðe gæþ & drince scenc fulne
þæs ilcan drences wearmes.
 38.1.7. & bewreoh þæt wif wel & læt beon swa
beclæmed lange tide þæs dæges, do swa tuwa swa þriwa swæþer
þu scyle.
 38.1.8. Þu scealt simle þam wife bæþ wyrcean & drenc
sellan on þa ilcan tid þe hire sio gecynd æt wære.
 38.1.9. Ahsa þæs æt þam wife.
 38.2.1. Gif wife to swiþe offlowe sio monað gecynd genim niwe
horses tord, lege on hate gleda, læt reocan swiþe betweoh þa þeoh up
under þæt hrægl þæt se mon swæte swiþe.
 39.1.1. Wið smeawyrme smiring, nim swines geallan & fisces
geallan & hrefnes geallan & haran geallan, meng to somne, smire þa
dolh mid, blaw mid hreode on þæt seaw on þæt dolh, cnua þonne
heorot brembel leaf, lege on þa dolh.
 39.1.4. Wyrc beþinge to þon ilcan, nim æpsrinde &
wirrinde, cwicrinde, slahþornrinde, wirrinde, bercrinde, cnua ealle þa
rinda, wyl on cysehwæge, þweah mid & beþe þæt lim þe se wyrm
on sie & æfter þære beþinge adrig & smire mid þære
sealfe & blaw þa sealfe on þa dolh & lege ða brembelleaf on, do
swa on dæge ðriwa on sumera & on wintra twiwa.
 39.2.1. Wyrc þa blacan sealfe gif þe þearf sie, gesamna þe
tu ambru hryþra micgean & amber fulne holenrinda & æscrinda &
þunges, wylle þonne on cetele oþ þæt se wæta sie twæde on
bewylled, ado of þa wyrta & þa rinda, wyl eft oþ þæt hit sie swa
þicce swa molcen & swa sweart swa col, smire mid siþþan þæt dolh
& hafa clam geworht of mealtes smedman & of hwiting melwe &
elehtran, clufa, cnua & gnid tosomne, wyrc to clame, gif he sie to drige do
on breowende wyrt hwon, clæm on þa dolh & utan ymb.
 39.2.7. Siþþan hie gesmyred synd seo sealf wile ærest þa
dolh ryman & þæt deade flæsc ofetan & þone swile aþwænan
& þone wyrm þær on deadne gedeþ oþþe cwicne ofdrifð &
þa dolh gelacnað.
 40.1.1. Wiþ þon þe mon sie monaþ seoc nim mere swines fel,
wyrc to swipan, swing mid þone man, sona bið sel, amen.
 41.1.1. Wyrc godne drenc wiþ eallum feondes costungum, nim
betonican, bisceopwyrt, elehtran, gyþrifan, attorlaþan, wulfes camb,
gearwan, lege under weofod, gesinge <foreign>VIIII</foreign> mæssan ofer, gescearfa þa
wyrta on halig wæter, sele drincan on neaht nestig scenc fulne & do
þæt halig wæter on ealne þone mete þe se man þicge.
 41.1.5. Wyrc gode sealfe wiþ feondes costunga, bisceopwyrt,
elehtre, haransprecel, streawberian wise, sio clufihte wenwyrt, eorðrima,
brembel æppel, polleian, wermod, gecnua þa wyrta ealle awylle on godre
buteran, wring þurh clað, sete under weofod, singe <foreign>VIIII</foreign> mæssan ofer,
smire þone man mid on þa þunwonge & bufan þam eagum & ufan
þæt heafod & þa breost & under þam earmum þa sidan.
 41.1.10. Þeos sealf is god wiþ ælcre feondes costunga &
ælfsidenne & lenctenadle.
 41.1.11. Gif þu wilt lacnian gewitseocne man gedo bydene fulle
cealdes wætres, dryp þriwa on þæs drences, beþe þone man on þam
wætre & ete se man gehalgodne hlaf & cyse & garleac &
cropleac & drince þæs drences scenc fulne.
 41.1.14. & þonne he sie bebaþod smire mid þære sealfe
swiþe & siþþan him sel sie wyrc him þonne swiðne drenc
utyrnendum.
 41.1.16. Wyrc þus þone drenc, nim lybcornes leaf &
celeþonian moran & glædenan moran & hocces moran & ellenes
wyrttruman rinde, wyl on ealað, læt standan neahterne, ahlyttre þonne
& gewyrm, do buteran to & sealt, sele drincan.
 41.1.19. Wyrc spiwe drenc utyrnendne, nim feowertig lybcorna,
berend wel & gegnid on nioþowearde celeþonian & hocces moran &
twa clufe þære clufehtan wenwyrte & hwerhwette niþewearde an lytel
& hamwyrte moran medmicel, gedo ealle þa wyrta swiþe wel clæne &
gecnua, do on eala, bewreoh, læt standan neahterne, sele drincan scenc
fulne.
 42.1.1. Gif swiðdrenc on man gesitte & he nelle ofgan, nim
niþewearde celeþonian & lybcornes leaf oþþe arod, wyl on ealað,
do buteran & sealt to, sele drincan wearmes scenc fulne.
 43.1.1. Wiþ attres drince seoþ henne & hocces leaf on
wætre, ado þone fugel of & þa wyrta, sele supan þæt broð wel
gebuterod swa he hatost mæge.
 43.1.3. Gif he ær hæfþ attor gedruncen ne biþ him ahte
þe wyrs.
 43.1.3. Gif he þæt broð þonne ær sypð ne meaht þu
him þy dæge attor gesellan.
 44.1.1. Wiþ lusum sele him etan gesodenne cawel on neaht nestig
gelome.
 44.1.2. He biþ lusum bewered.
 45.1.1. Gif þorn stinge man on fot oþþe hreod & nelle
ofgan, nime niwe gose tord & grene gearwan, cnuwige swiþe tosomne,
clæm on þæt dolh.
 45.1.2. Sona biþ sel.
 46.1.1. Wiþ æsmælum & wiþ eallum eagna wærce ceow
wulfes comb, wring þonne þurh hæwenne clað wyllenne on þa eagan
þæt seaw on niht þonne he restan wille & on morgen do æges
þæt hwite þær on.
 47.1.1. Wiþ lyftadle gif se muð sie woh oþþe won, nim
cellendran, gnid on wifes meolce, do on þæt hale eare.
 47.1.2. Him biþ sona sel.
 47.1.2. Eft, nim cellendran, adrig, gewyrc to duste, gemeng
þæt dust wiþ wifes meoluc þe wæpned fede, awring þurh hæwenne
clað & smire þæt hale wonge mid & drype on þæt eare
wærlice.
 47.1.5. Wyrc þonne beþinge, genim brembelrinde & elmrinde,
æscrinde, slahþornrinde, apuldorrinde, ifigrinde, ealle þas
nioþowearde & hwerhwettan, smeruwyrt, eoforfearn, elene, ælfþone,
betonice, marubie, redic, agrimonia, gescearfa þa wyrta on cetel & wyl
swiðe.
 47.1.8. Þonne hit sie swiþe gewylled do of þam fyre &
sete & gewyrc þam men setl ofer þam citele & bewreow ðone man mid
þæt se æþm ne mæge ut nahwær butan he mæge geeþian, beþe
hine mid þisse beþinge þa hwile þa he mæge aræfnan.
 47.1.11. Hafa him þonne oþer bæþ geara, genim æmetbed
mid ealle, þara þe hwilum fleogað, beoþ reade, wyl on wætre, beþe
hine mid ongemethatum.
 47.1.13. Wyrc him þonne sealfe, nim ælces þara cynnes wyrta,
wyl on buteran, smire mid þa saran limu.
 47.1.15. Hie cwiciaþ sona.
 47.1.15. Wyrc him leage of ellen ahsan, þreah his heafod mid
colre.
 47.1.16. Him biþ sona bet.
 47.1.16. & se man læte him blod ælce monþe on <foreign>V</foreign> nihta
ealdne monan & on fiftyne & on <foreign>XX</foreign>.
 48.1.1. Drenc wiþ ficadle, nim bulut & eoforþrotan
nioþowearde & wudufillan & geaces suran & æferþan, gescearfa
þas wyrto tosomne, do on gellet innan, læt standan neahterne ær þu
hine drince.
 48.1.3. Wyrc beþinge, nim þæt reade ryden, do on trig,
hæt þonne stanas swiþe hate, lege on þæt trig innan & he sitte
on stole ofer þære beþinge þæt hio hine mæge tela gereocan.
 48.1.6. Þonne feallað þa fic wyrmas on þa beþinge.
 48.1.6. Him biþ sona sel.
 48.1.7. Drince þone drenc ær þære beþinge.
 48.1.7. Gif he þonne þa beþinge þurhteon ne mæge drince
þone drenc ælce dæge oþ þæt him sel sie.
 49.1.1. Wiþ sculdor wærce & earma wyl betonican on
ealoð, sele drincan gelome & simle smire hine æt fyre mid wenwyrte.
 50.1.1. Gif cneow sar sie cnua beolenan & hemlic, beþe mid
& lege on.
 51.1.1. Gif se fot sar sie, ellen leaf & wegbrædan &
mucgwyrt gecnua & lege on & gebind hat þær on.
 52.1.1. Gif þu ne mæge blod dolh forwriþan nim niwe horses
tord, adrig on sunnan, gegnid to duste swiþe wel, lege þæt dust swiþe
þicce on linenne claþ, wriþ mid þy þæt dolh.
 53.1.1. Gif meoluc sie awyrd bind tosomne wegbrædan &
giþrifan & cersan, lege on þone fildcumb & ne sete þæt fæt
niþer on eorþan seofon nihtum.
 54.1.1. Wyrc sealfe wið nihtgengan, wyl on buteran elehtran,
hegerifan, bisceopwyrt, reade magþan, cropleac, sealt, smire mid.
 54.1.2. Him bið sona sel.
 55.1.1. Gif men sio heafod panne beo gehlenced alege þone man
upweard, drif <foreign>II</foreign> stacan æt þam eaxlum, lege þonne bred þweores ofer
þa fet, sleah þonne þriwa on mid slege bytle.
 55.1.3. Hio gæþ on riht sona.
 56.1.1. Gif men nelle myltan his mete, niþeweard clate &
merce & sundcornes leaf wyl on ealaþ, sele drincan.
 57.1.1. Wiþ wif gemædlan geberge on neaht nestig rædices
moran.
 57.1.1. Þy dæge ne mæg þe se gemædla sceþþan.
 58.1.1. Wiþ feondes costunge, rud molin hatte wyrt, weaxeþ be
yrnendum wætre, gif þu þa on þe hafast & under þinum heafod
bolstre & ofer þines huses durum ne mæg þe deofol sceþþan inne
ne ute.
 59.1.1. Wiþ þeor wenne, gif he sie men on cneowe oþþe on
oþrum lime wyrc clam of surre rigenre grut oððe dage, gedo æges hwit
to & broc cersan, lege on þæt lim oþ þæt se clam hatige, do of
þone, lege oþerne þær on.
 60.1.1. Wyrc gode earsealfe, hundes tunge niþeweard &
singrene & sinfulle, tunhofe nioþoweard, celeþonian leaf, garleac,
cropleac, do on win oððe on eced, wring þurh hæwenne clað on
þæt eare, læt standan <foreign>III</foreign> niht ær þu hine on do.
 60.1.4. Eft, nim cropleac & sinfullan, gecnua, hwon wines to
& wring on þæt eare.
 60.1.5. Him biþ sona sel.
 65.1.1. Gif man sie gegymed & þu hine gelacnian scyle, geseoh
þæt he sie toweard þonne þu ingange.
 65.1.2. Þonne mæg he libban.
 65.1.2. Gif he þe sie framweard ne gret þu hine ahte.
 65.1.3. Gif he libban mæge wyl on buteran betonican, gyþrifan,
gearwan, polleian, dolhrunan, awring þurh claþ, læt standan.
 65.1.4. Gehæt scenc fulne cu wearmre meolce, do þære sealfe
<foreign>V</foreign> snæda þær on, supe on neaht nestig & ete fersc flæsc
þær þær hit fætost sie.
 65.1.6. & þicge on niht þa sealfe & þæt dolh ret
mid ealdan swice oþþe mid ferscre buteran.
 65.1.7. Þonne hit sie clæne & wel read lacna mid þa
ilcan sealfa & ne læt tosomne gif hio sie clæne, læt siþþan
tosomne.
 65.1.9. Gif hit nelle for þisum læcedome batian wyl on meolcum
þa readan gearwan & finul, linwyrt, ealra gelice, læt aweallan <foreign>V</foreign>
siþum, awring þurh clað.
 65.1.11. Gebriw wel swiþne briw þær on mid hwæte melwe
& gesceaf godes weaxes ane snæde þær on & hrer tosomne, læt
gecolian, genim haran wulle lytle snæde <foreign>III</foreign>, bewind mid þy briwe utan
þæt he mæge forswelgan & besupe mid cu wearmum.
 66.1.1. Drenc gif þeor sie on men, nim þas wyrte nioþewearde,
finol, bisceopwyrt, æscþrotan, ealra emfela, þissa twega mæst,
ufewearde rudan & betonican, ofgeot mid hluttrum ealaþ & gesinge
<foreign>III</foreign> mæssan ofer & drince ymb <foreign>II</foreign> niht þæs þe he ofgoten sie
ær his mete & æfter.
 67.1.1. Wiþ deofol seoce do on halig wæter & on eala
bisceopwyrte, hindhioloþan, agrimonian, alexandrian, gyþrifan, sele him
drincan.
 67.1.2. Eft, cassuc, þefan þorn, stan crop, elehtre, finul,
eoforþrote, cropleac, ofgeot gelice.
 67.1.3. Eft spiwe drenc wið deofle, nim micle hand fulle secges
& glædenan, do on pannan, geot micelne bollan fulne ealaþ on, bewyl
healf, gegnid <foreign>XX</foreign> lybcorna, do on þæt.
 67.1.6. Þis is god drenc wiþ deofle.
 68.1.1. Leoht drenc wiþ weden heorte, elehtre, bisceopwyrt,
ælfþone, elene, cropleac, hind hioloþe, ontre, clate, nim þas wyrta
þonne dæg & niht scade, sing ærest on ciricean letania & credan
& pater noster.
 68.1.3. Gang mid þy sange to þam wyrtum, ymbga hie þriwa
ær þu hie nime & ga eft to ciricean, gesing <foreign>XII</foreign> mæssan ofer þam
wyrtum þonne þu hie ofgoten hæbbe.
 69.1.1. Gif men sie maga asurod & forþunden genim holen leafa
micle twa hand fulla, gescearfa swiþe smale, wyl on meolcum oþ þæt hie
syn wel mearuwe, pusla snæd mælum, ete þonne <foreign>VI</foreign> snæda on morgen
<foreign>III</foreign> & on æfen <foreign>III</foreign> & æfter his mete.
 69.1.4. Do þus <foreign>VIIII</foreign> niht, leng gif him þearf sie.
 69.2.1. Gif mon biþ aþunden ete rudan & drince, he biþ
hal.
 69.3.1. Wiþ magan wærce, rudan sæd & cwic seolfor &
eced bergen on neaht nestig.
 69.3.2. Eft, gnid on eced & on wæter polleian, sele
drincan.
 69.3.2. Sona þæt sar toglit.
 70.1.1. Viþ wambe wærce ofgeot polleian & drince &
sume binde to þam nafolan & wite georne þæt sio wyrt aweg ne
aglide.
 70.1.2. Sona biþ sel.
 70.2.1. Wiþ magan wærce, wudu þistles þone grenan mearh
þe biþ on þam heafde sele him etan mid hatan ele.
 70.3.1. Uiþ wambe heardnesse geclænsa giþcorn, gnid on ceald
wæter, sele him drincan.
 71.1.1. Wiþ springe gnid saluian wiþ hunig, smire mid.
 71.1.1. Sona biþ sel.
 71.1.1. Eft, wyrc sealfe, nim hand fulle spring wyrte & hand
fulle wegbrædan & hand fulle magþan & hand fulle niðewearde
doccan þære þe swimman, wille on butran, ahlyttre þæt sealt of
& þæt fam, do hwon huniges to englisces, do ofer fyr, awyl.
 71.1.5. Þonne hit wealle sing <foreign>III</foreign> pater noster ofer, do eft of,
sing þonne <foreign>VIIII</foreign> siþum pater noster on & þriwa awyl & swa
gelome, of ado & lacna mid siþþan.
 72.1.1. Wiþ þære geolwan adle ofgeot þas wyrte mid swiþe
beore, ribban hand fulle, cwic rinda hand fulle, <foreign>VIIII</foreign> snæda niþeweardre
æscþrotan & <foreign>VIIII</foreign> niþeweardre eolenan.
 72.2.1. Eft, dile, celendre, saluian mæst, wyl on swiþum beore
þæt hit sie þicce & grene, nim niþewearde eolenan, gesniþ on
hunig, ete swa manige snæda swa he mæge, gedrince þæs drences scenc
fulne æfter & eal þæt fæc ete sceapen flæsc & nan
oþer.
 73.1.1. Gif men sie innelfe ute gecnua galluc, awring þurh clað
on cu wearme meolce, wæt þine handa þær on & gedo þæt
innelfe on þone man, geseowe mid seolce, wyl him þonne galluc <foreign>VIIII</foreign>
morgnas butan him leng þearf sie, fed hine mid fersce hænne flæsc.

END_TEXT
START_TEXT

Med 2 (Torkar)
B21.2.3.
Medical recipes from British Library MS. Addit. 43703, fol. 261r.18-262r.1, 262r.2-5, 15-17, 17-24: Torkar 1976, 330-38.



 1. Wiþ utsyhte.
 2. Nim galluc niþeweardne, gewyl in þeorfum meolcum, supe
gemet hat.
 4. Nim swegle æppel, do in meolc, sele drincan.
 5. Nim nioþewerde liðwyrt grene, wel in beore oþþe in
þeorfum meolcum, supe þæt and drince swiþe.
 7. Wiþ utsyhte.
 8. Nim gesodene haran, ete wiþ þon.
 9. Wiþ utsyhte.
 10. Nim rudan, smeorowyrte, wel in ealoð sele drincan.
 11. Gyf utgong forseten sy.
 12. Nim henneægero þone geolocan and lybcorna þryttig and
hwites sealtes godne dæl and wah meolo.
 14. Wyrttruman, meng eal tosomne do in æges scylle, sete on
gleda, do ealoð ænne sopan to supe swa hat.
 16. Gyf utgong forseten sie.
 17. Genim grundeswelgian and ellenrinde berynde utan, wel
þonne/ swiþe in ealoð, asioh þurh clað, nim þonne <foreign>vi</foreign> and <foreign>xxx</foreign>
lybcorna, gnid smæle, do wætes hwon in, geot innon þone drenc, do
butran on; dringe swa hat swa he hattost mæge and þonne stande and gange
þær hine ne cæle.

END_TEXT
START_TEXT

Lch II (Fragment)
B21.2.4.
Leechbook Fragment: Cockayne 1864-6, II, 280-88.



 1.1. Wiþ þære healf deadan adle & hwanon seo cume, seo
adl cymð on þa swiðran healfe þæs lichoman oððe on þa wynstran
þær þa sina toslupað & beoð mid slipigre & þiccere
wætan yfelre & yfelre, þiccere & mycelre.
 2.1. Þa wætan man scæl mid blodlæsum & drencum &
læcedomum on weg adon.
 2.2. Þonne seo adl cume ærest on ðone mannan þonne ontyne
þu his muð, sceawa his tungan, þonne bið heo on þa healfe hwittre
þe seo adl on beon wile.
 2.4. Lacna hine þonne þus, gefere þæne mannan on swiðe
fæstne cleofan & wearmne, gereste him swiðe wel hleowe þær &
wearme gleda bere man gelome inn.
 3.1. Onwreoh hine þonne & sceawa his handa georne & swa
hwæþere swa ðu cealde finde læt him sona blod on þære cealdan
ædre.
 3.2. Æfter þære blodlæse huhwega ymb <foreign>III</foreign> niht sele him
wyrt drenc utyrnende, do giðcorna swa feala swa læcas witon þæt to
wyrtdrence sculon & swa gerade wyrta.
 4.1. Hwilum alwan æfter hire rihte him mon scæl sellan,
hwilum scamoniam, hwilum eft æfter wyrtdrencum.
 4.2. Þonne he gerest sy læt eft blod on ædre swa þu on
fruman dydest, hwilum þu teoh mid glæse oððe mid horne blod of þam
saran stowum adeadodum.
 5.1. Wiþ þære healfdeadan adle, beþe hwilum þa saran
stowe æt heorðe oððe be gledum & smere mid ele & mid halwendum
sealfum & gnid swyðe þæt þa sealfa in besincen.
 5.3. Wyrc to sealfe ealdne rysle sealtne, heortes mearh, gose rysle
oððe hænna & do gode wyrta, to beðe þa saran stowe æt fyre.
 6.1. Hwilum onlege & onbind pic & weax, pipor & smeru
& ele togædere gemilted.
 6.2. Hwilum on þa saran sinua & aswollenan lege on & bind
on gate tyrdelu gemenged wið hunig oððe on ecede gesoden.
 6.3. Þonne þwinað þa aslapenan & þa aswollena sina.
 7.1. Wyrc him wyrt drenc þe ne bið utyrnende ne spiwol ac
todrifð & lytlað þa yfelan wætan on þam seocum men þe biþ
swa swa horh oððe risoda oððe gillistre.
 8.1. Genim huniges þis lytle pund, do þonne to þan gebeaten
& asift pipor, syle þonne to þicganne þam untruma men.
 8.2. Eft, ymbe þreo niht syle him on þam ilcan gemete oððe
mare & swa ymb feower niht.
 9.1. Wið þære healf deadan adle do þu hwilum sealtes
cucler mæl to, menge wið hunig & eft pipor.
 9.2. Cunna swa ægþer ge on þisum læcedome ge on oðrum
þæm þe ic eac write hu hit on niman wolde.
 9.3. Gif þæt lic heard si utan lege on þane læcedom þe
þæt heard forði hwelige & þæt yfel ut teo.
 9.4. Teoh him blod of gif þæt neb oððe þæt heafod sar
si on þam hnescan & nytta þara læcedoma þe þane horh of þam
heafde teo oþþe þurh muð oððe þurh nosu.
 9.7. & þonne he þa miht hæbbe gedo þæt he gelome
gefnese.
 9.7. Syle him þa mettas þe syn eaðmylte & god seaw
hæbben & he fram þam mettum mæge smaligan.
 9.9. Þæt syn gesodene wyrta, wyll, geote man þæt
æreste wos & þæt aftere onweg, do þonne god wos to & syle to
þycganne, do lytel sealt & ele & merce to & porr & þæm
gelice.
 9.11. Heald þonne georne þæt se mete si gemylt ær he him
eft gyfe forðan þe se ungemylta mete him wyrcð mycel yfel.
 9.13. Scires wines drince æthwæga, gif he ma wille drince hat
wæter.
 9.14. Healde hine georne wið bæþ & hwilum þonne he hit
geþrowian mæge læte him blod on innan earme & scearpige þa
scancan, æþele læcedom.
 9.15. & hu seo healf deade adl ær feowertigum oððe
fiftigum wintra næfre on men ne becume.
 10.1. Sume bec lærað wið þære healfdeadan adle þæt
man pintreow bærne to gledum & þonne þa gleda sette toforan þam
seocum men & þæt he þonne ontyndum eagum & opene muþe þane
rec swelge þa þrage þe he mæge & þonne he ma ne mæge onwende
his neb aweg lythwon & eft wende to & onfo ðam steme.
 10.4. & swa do ælce dæge oð þæt se dæl þæs
lichoman þe þær adeadod wæs & gelewed to þære ærran
hælo becume.
 11.1. Soðlice seo adl cymð on monnan æfter feowertigum
oððe fiftigum wintra.
 11.2. Gif he bið cealdre gecyndo þonne cymð æfter
feowertigum, elcor cymð æfter fiftigum wintra his gærgetales.
 11.3. Gif hit gingran men gelimpe þonne bið þæt
eaðlæcnere & ne bið seo ylce adl þeah þe ungleawe læcas wenan
þæt þæt seo ylce healfdeade adl si.
 11.5. Hu gelic adl on man becume on geogoðe on sumum lime swa swa
seo healfdeade adl on yldo deð?
 11.6. Ne bið hit seo healfdeade adl ac hwilc æthwega yfel
wæte bið gegoten on þæt lim þe hit on gesit ac bið
eaðlæcnere ac seo soðe healfdeade adl cymð æfter fiftigum wintra.
 12.1. Gif mon sy þære healfdædan adle seoc oððe bræc
seoc wyrc him oxumelli, suðerne eceddrenc ecedes & huniges &
wæteres gemang.
 13.1. Nim ecedes anne dæl, huniges twegen dælas wel
geclæsnodes, wæteres feorðan, seoð þonne oð þæt þriddan
dæl þære wætan oððe feorðan & fleot þæt fam &
þæt rot symle of oðþæt hit gesoden si.
 13.3. Gif þu wille þone drenc strengran wyrcan þonne do þu
swa mycel þæs ecedes swa þæs huniges & nytta þæs
læcedomas ge wið þisse adle ge wið ælcere ful neah.
 13.5. Nim simble þæs eceddrences swa geworhtes swa mycel swa
þe þince.
 13.6. Do wið þissum adlum rædic on þæt seaw þæs
drinces, læt beo nihterne on, syle þonne on morgenne þam seocum men
neahtnestigum þane rædic swa geseawne to þicganne swa he swyðust
mæge & þæt þu þanne læfe þæs seawes syððan se
rædic ofe sy geot hat wæter on, syle drincan þam seocum men to fylle.
 13.10. And þonne ymbe anes dæges hwile stinge him mon feþere
on muð oððe finger, nede hine to spiwanne.
 13.12. Nim, eft, eles anne dæl, wearmes wæteres twegan,
sealtes twegan cuceles fulle, meng togædere, syle to drincanne ceac fulne
& þanne stinge finger on muð, bæde to spiwanne, læt þanne
spiwan on þane ylcan ceac þe he ær of dranc, gesceawa þonne
hwæðer þe spiwða sy swa micel swa he ær gedranc.
 13.16. Gif he mara sy tyla his swa, gif he emmicel si þane þe
he ær gedranc syle eft on ða ilcan wisan oðþæt he ma spiwe þanne
he gedrince ær.
 13.17. Þis sceal swiþust wið blædran adle & þæm
stanum þe on blæddran syn.
 14.1. Wið þære healfdeadan adle nim þæt wæter þe
pyosan ræran on gesodene, ofer willeda, syle drincan.
 14.2. Swiðe þonne wecð þæt þone innoð &
clænsað.
 14.3. Eft, synfullan leaf on win gegniden, þæt clænsað
þane innað.
 14.3. Wiþ þan ilcan eft, ellenes blosman genim & gegnid
& gemenge wið hunig & gedo on box & þonne þearf si genim
bollan fulne hluttres geswettes wines, gemenge wið þæt & aseohhe,
syle drincan.
 14.6. Wið þan ilcan, betan mid hire wyrtruman seoð on
wætere butan sealte, syle þonne þæs wæteres bollan fulne to
gedrincanne.

END_TEXT
START_TEXT

Med 3 (Grattan-Singer)
B21.3.
Lacnunga: Grattan and Singer 1952, 96-130, 146-204.



 1.1. Wið heafodwræce, genim hamorwyrt & efenlastan
nyðowearde, cnuca, lege on clað, gnid in wæter, gnid swiðe þæt
heo sy eall geleðred, þweah mid þy leaðre þæt heafod gelome.
 2.1. Wið heafodwræce, hindhæleða & grundeswylgean
& fæncyrsan & giðrifan wyl in wætere, læt reocan in þa
eagan þa hwile hy hate synd, & ymb ða eagan gnid mid þam wyrtum swa
hatum.
 3.1. Wið heafodwærce, betan wyrtruman, cnuca mid hunige,
awring, do þæt seaw on þæt neb, gelicge upweard wið hatre sunnan,
& ahoh þæt heafod nyþerweard oððæt seo ex sy gesoht, hæbbe
him ær on muðe buteran oððe ele, asitte þonne uplang, hnige þonne
forð, læte flowan of þæn nebbe þa gilstre, do þæt gelome
oððæt hyt clæne sy.
 4.1. To heafodsealfe & to ehsealfe, aluwan, gegnid in eced,
smyre þæt heafod mid & in þa eagan do.
 5.1. Eahsealf, win & piper, do in horn, & in þa eagan
þonne þu ðe restan wille.
 6.1. Eahsealf, genim streawberian nyþewearde & pipor, do in
clað, bebind, lege on gesweted win, drype of þan claðe ænne dropan in
ægðer eage.
 7.1. Gif eagan forsetene beoð, genim hræfnes geallan &
hwitmæringc, wudulehtric & leaxes geallan, do tosomne, dryp on þæt
eage þurh linhæwenne clað & gehwæde arodes woses, þonne wacað
þæt eage.
 8.1. Þis is seo seleste eahsealf, nim doran hunig & foxes
smero & rahdeores mearh, mæng tosomne.
 9.1. Gif poc sy on eagan, nim mærcsapan & hinde meolc,
mæng tosomne & & swingc, læt standan oð hit sy hluttor, nim
þonne þæt hluttre, do on ða eagan, mid godes fultume he sceal aweg.
 10.1. Þis is seo æðeleste eahsealf, wið eahwyrce &
wið miste, & wið wænne, & wið weormum, & wið gicðan,
& wið tyrendum eagan, & wið ælcum uncuðum geswelle, genim
feferfugian blosman & ðunorclæfran blosman & dyles blosman &
hamorwyrte blosman & twegra cynna wyrmod & pollegian &
neoðowearde lilian & hæwene hnydelan & lufestice & dolhrunan,
& geporta ða wyrta tosomne, & awyll on heortes mearge oððe on his
smerwe, & menge, do ðonne on tela micel in ða eagan & smere utan
& wyrm to fyre, & ðeos sealf deah wið æghwylcum geswelle to
ðicganne & to smergenne, on swa hwylcum lime swa hit on bið.
 11.1. Wið hwostan, nim huniges tear & merces sæd &
diles sæd, cnuca þa sæd smale, mæng ðicce wið ðone tear,
& pipera swiðe, nim ðry sticcan fulle on nihtnihstig.
 12.1. Wið eagena dymnesse, nim wulfes camb neoðeweardne &
lege on hunig ðreo niht, nim þonne & wipa þæt hunig of, cnuca
þonne an sticce ðære wyrte, wring þonne ðurh linhæwenne clað
on þæt eage.
 13.1. Gif eagan tyran, genim grene rudan, cnuca smale & wes mid
doran hunige oððe mid dunhunige, wring þurh linenne clað on þæt
eage swa lange swa him ðearf sy.
 14.1. Se man se ðe biþ on healsoman, nime healswyrt &
wudamerce & wudafillan, & streawbergean wisan, & eoforþrotan
& garclifan, & isenheardan butan ælcan isene genumen, &
æðelferðþincwyrt & cneowholen & bradbisceopwyrt &
brunwyrt, gesomnige ealle þas wyrta togædere þrim nihtan ær sumor on
tun ga, ælcre efenmicel, & gewyrce to drænce on wyliscan ealaþ,
& þonne on niht þonne sumor on tun gæð on mergen, þonne sceal
se man wacyan ealle þa niht, þe ðone drenc drincan wile, & þonne
coccas crawan forman syðe þonne drince he æne, oþre siðe þonne
dæg & niht scade, þriddan siðe þonne sunne upga, & reste hine
syþþan.
 15.1. Þis is seo grene sealf, betonica, rude, lufestice, finol,
saluie, æðelferþincwyrt, sauine, helde, galluces moran, slarige, merce,
cearfille, hræmnes fot, mugwyrt, organa, melde, quinquefolium, ualeriane,
clate, medewyrt, dweorgedwoslan, pipeneale, solsequium, biscupwyrt, hæsel,
quice, hegecliue, grundeswylie, brocminte & oþre mintan, cicena mete,
gagel, hegehymele, cost, eorðnafala, hnutbeames leaf, lauberge, cymen, ele,
weax.
 16.1. Wið adle, nim þreo leaf gageles on gewylledre mealtre
meolce, syle þry morhgenas drincan.
 17.1. Wið heafodece, rude & dweorgedwosle & betan more
& wuduroue, nim ealra euenmicel swa ðu mæge mid þinan scitefingre to
þinum ðuman befon, cnuca hy smale, & mylt buteran & do of eall
þæt fule & do on clæne pannan, & awyl ða wyrta þæron
wel, & wring ðurh clað, do ele to, gif ðu begytan mæge, &
smyre his heafod mid, þær hit acy.
 18.1. Sealf wið fleogendum attre & færspryngum, nim
hamorwyrte handfulle & mægeðan handfulle & wegbrædan handfulle,
& eadoccan moran, sece ða þe fleotan wille, þære ðeah læst,
& clænes huniges ane ægscylle fulle, nim þonne clæne buteran,
þrywa gemylte ðe þa sealfe midweorcean wile, singe man ane mæssan ofer
ðam wyrtum ær man hy tosomne do & þa sealfe wyrce.
 19.1. Wið ðone bledendan fic, nim murran ða wyrt, &
ceorf/ of nygan penegas & do on ælcne hunig, & ðige ða on
æfen, & eft oðre nygan on mergen, & do swa nigon dagas & <foreign>IX</foreign>
niht butan ðe raðor bot cume.
 21.1. Cardiacus hatte seo adl ðe man swiðe swæteð on, on
hy man sceal wyrcean utyrnende drænceas & him wyrcean cliðan toforan
his heafde & to his breostan, genim grene rudan leaf, scearfa smale &
cnuca swiðe, & beren meala gesyft do ðærto, & swetedne eced,
wyrc to cliðan & do on þicne clað & bind on þreo niht &
þry dagas, do eft niwne to, & drince seoca of bræmelberian gewrungene
oft.
 22.1. Sing ðis wið toðece, syððan sunne beo on setle,
swiðe oft, <foreign>caio laio quaque uoaque ofer sæloficia</foreign> sleah manna wyrm,
nemne her þone man & his fæder, cweð þonne, <foreign>lilumenne</foreign> æceð
þæt ofer eall þonne alið, colað þonne hit on eorðan hatost
byrneð, <foreign>finit, amen</foreign>.
 23.1. Wið ðone dropan, iue & fifleafe, nædderwyrt &
hlædderwyrt & eorðgeallan, wyrc ðas wyrta on hærfeste &
scearfa/ hy smale & drige hy, & heald hy ofer winter, & nytta hy
þonne ðe ðearf sy, wylle hy on ealað.
 24.1. Wið geswel, genim lilian moran & ellenes spryttinge
& porleaces leaf, & scearfa swiðe smale & cnuca swiðe, & do
on ðicne clað, & bind on.
 25.1. Sing ðis gebed on ða blacan blegene <foreign>IX</foreign> syðan,
ærest pater noster, <foreign>Tigað tigað tigað calicet aclu cluel sedes
adclocles acre earcre arnem nonabiuð ær ærnem niðren arcum cunað
arcum arctua fligara uflen binchi cutern nicuparam raf afð egal uflen arta
arta arta trauncula trauncula, querite et inuenietis, adiuro te per patrem et
filium et spiritum sanctum non amplius crescas sed arescas, super aspidem et
basilliscum ambulabis et conculcabis leonem et draconem, crux matheus, crux
marcus, crux lucas, crux iohannes.</foreign> Wið ðon þe mon oððe nyten wyrm
gedrince, gyt hyt sy wæpnedcynnes sing ðis leoð in þæt swiðre
eare þe her æfter awriten is, gif hit sy wifcynnes sing in þæt
wynstre eare, <foreign>Gonomil orgomil marbumil marbsai ramum tofeð tengo docuillo
biran cuiðær cæfmiil scuiht cuillo scuiht cuib duill marbsiramum</foreign>.
 26.5. Sing nygon siðan in þæt eare þis galdor & pater
noster æne.
 27.1. Þis ylce galdor mæg mon singan wið smeogan wyrme, sing
gelome on þa dolh, & mid ðinan spatle smyre, & genim grene
curmeallan, cnuca, lege on þæt dolh, & beðe mid hattre cumicgan.
 28.1. Wið ðon ðe mon attor gedrince, nim marubian sæd,
mængc wið wine, syle drincan.
 29.1. Þis is se halga drænc wið ælfsidene & wið
eallum feondes costungum, writ on husldisce, <foreign>In principio erat uerbum usque
non conprehenderunt, et plura et circumibat iesus totam galileam docens usque
et secuti sunt eum turbe multe, Deus in nomine tuo usque in finem, Deus
misereatur nobis usque in finem, Domine deus in adiutorium usque in finem</foreign>.
 29.5. Nim cristallan & disman & sidewaran & cassuc
& finol, & nim sester fulne gehalgodes wines, & hat unmælne mon
gefeccean swigende ongean streame healfne sester yrnendes wæteres, nim
þonne & lege ða wyrta ealle in þæt wæter & þweah þæt
gewrit of ðan husldisce þærin swiðe clæne, geot þonne þæt
gehalgade win ufon on ðæt oþer.
 29.10. Ber þonne to ciricean, læt singan mæssan ofer, ane
<foreign>omnibus sanctis</foreign> oðre <foreign>Contra tribulatione</foreign>, þriddan <foreign>sanctam marian</foreign>,
sing ðas gebedsealmas, <foreign>Miserere mei deus, Deus in nomine tuo, Deus
misereatur nobis, Domine deus, Inclina domine, & credo, & Gloria in
excelsis deo, & letanias, Pater noster</foreign>, & bletsa georne in
ælmihtiges drihtnes naman & cweð, <foreign>in nomine patris et filii et
spiritus sancti sit benedictum</foreign>, bruc syþþan.
 30.1. To wensealfe, Nim elenan & rædic, cyrfillan &
hræmnes fot, ængliscne næp & finul & saluian &
suþernewuda & cnuca tosomne, & nim garleaces godne dæl, cnuca,
& wring, þurh clað on gemered hunig, þonne hit swiðe gesoden sy,
þonne do ðu pipor & sidewaran, gallengar & gingifre & rinde
& lawerbergean & pyretran, godne dæl ælces be ðære
mæðe, & syððan hit swa gemænged þara wyrta wos & þæt
hunig, þonne seoð ðu hit twa swa swiðe swa hit ær wæs, þonne
hæfst/ þu gode sealfe wið wennas & wið nyrwet.
 31.1. To godre bansealfe þe mæg wið heafodece & wið
ealra lyma tyddernysse, sceal rude, rædic & ampre, uane, feuerfuge,
æscðrote, eofoðrote, cilðenige, bete & betonican, ribbe &
reade hofe, elene, alexandrian moran, clufðung & clate, liðwyrt &
lambes cerse, hylwyrt, hæsel, cwice, wudurofe & wrættes cið,
springwyrt, sperewyrt, wegbræde & wermod, ealhtran & hæferðan,
hegecliffe & hymelan, gearwan & geaces suran, belenan & bradeleac,
nim ealra ðyssa wyrta efenfela, do on mortere, cnuca eall tosomne & do
ðærto ifigcroppas.
 31.8. & nim æscrinde & weliges twiga & acrinde &
wirrinde & surre apoldrerinde & seales rinde & wudubindan leaf,
þas ealle sculan beon genumene on neoðoweardan & on easteweardan þan
treowan, scearfige ealle ðas rinda togædere & wylle on haligwætere
oððæt hy wel hnexian, do þonne to þan wyrtum on mortere, cnuca eall
tosomne.
 31.12. Nim þonne heortes smera & hæferes smera & eald
morod & fearres smeru & bares smeru & rammes smeru, mylte mon ealle
tosomne & geote to trindan, somnige mon þonne ealle þa ban tosomne ðe
man ge gaderian mæge, & cnocie man þa ban mid æxse yre &
seoðe & fleote þæt smeru, wyrce to trindan, nime þonne ealde
buteran & wylle þa wyrta & þa rinda, don eall tosomne, þonne hit
beo æne awylled sette þonne, scearfa þonne eall þæt smera on pannan
swa micel swa þu sealfe habban wille & þu getyrwan mæge, sete ofer
fyr, læt socian, næs to swiðe weallan, oððaet hyo genoh sy, seoh
ðurh clað, sete eft ofer fyr.
 31.21. Nim þonne nygon clufa garleaces gehalgodes, cnuca on wine,
wring þurh clað, scaf on myrran þa wyrt & fanthalig wex &
brynestor/ & hwitne rycels, geot þonne innan ða sealfe, swa micel
þæt sy <foreign>III</foreign> ægscylla gewyrðe, nim þonne ealde sapan & ealdes
oxsan mearh & earnes mearh, do þonne ða tyrwan, ond mæng þonne mid
cwicbeamenum sticcan oð heo brun sy.
 31.26. Sing þonne þærofer, <foreign>Benedictus dominus deus meus</foreign>
& þone oþerne <foreign>benedictus dominus deus israel, & mangnificað,
& credo in unum</foreign>, & þæt gebed, matheus, marcus, lucas, iohannes,
sy þæt sar þær hit sy, smite mon ða sealfe ærest on þæt
heafod.
 32.1. Gif poc sy on eagan, nim mearhsapan & hinde meoluc,
mæng tosomne & swyng, læt standan oð hit sy hluttor, nim þonne
þæt hlutre, do on ða eagan, mid godes fultume heo sceal aweg.
 32.3. Nim clatan moran, cnuca swiðe & wyl on beore, syle
drincan wel wearm þonne ðu geseo þæt hy utslean, mid godes fultume ne
wyrð him nan orne.
 33.1. Þas wyrte sculon to lungensealfe, banwyrt & brunwyrt,
betonican & streawberian wise, suþernewuda & isopo, saluie &
sauine & rude, garclife & hæsel, cwice, medewyrt, dolhrune.
 34.1. Wið heafodece, wyl in wætere pollegian & leac,
mintan, fenmintan & þæt ðridde cyn mintan þæt bloweð hwite,
þweah þæt heafod mid þys wose gelome.
 35.1. Wið hreofum lice, adelf ampron & gelodwyrt, teon ut
lange, cnuca ealle wel, wyll in buteran, do hwon sealtes in, þæt bið god
sealf wið hreofum lice, þweah þone man mid hate & mid ðare sealfe
smyre.
 36.1. Wið cneowærce, genim weodobende wisan & hegerifan,
gecnuca well tosomne & do meda, læt standan nyhternum on þæm
wyrtum, syle drincan.
 37.1. To eahsealfe, nim aluwan & sidewaran, lawerberian &
pipor, gescaf smale, & cubuteran fersce lege on wæter, nim þonne
hwetstan bradne & gnid ða buteran on ðæm hwetstane mid copore
þæt heo beo wel toh, do þonne sumne dæl þara wyrta þærto,
clæm ðonne on arfæt, læt standan nygon niht, wende man ælce
dæge, mylte siþþan on ðæm arfæte sylfan, aseoh þurh clað, do
syþðan on swylc fætels swylce ðu wille, nyttige þonne þe þearf
sy, þeos sealf mæg wið ælces cynnes untrumnysse ðe eagan
eigliað.
 38.1. Wið utsihte, genim hænne æg, lege twa niht on eced,
gif hit ne tocine, tosleah hwon, lege eft in ðone eced nyhterne, gesleah
þonne in buteran, lege in ele, ado þonne hwon ofer fyr, syle etan.
 39.1. Eft wið þon, hunig & hwætesmedman & unsylt
smeoru & wex, wyl eall tosomne, syle etan gelome.
 40.1. Wyll wið ðon miclan eorðnafolan & fifleafan &
gyðhrofan & gearwan & eferþon & eorforfearn & moldcorn
& medewyrt neoðewearde, drinc gelome.
 41.1. Scæf efic wið þone bol in meolc, & þige
wærlice, & seoð ealle ða in meolce, & hwilum þa meolc geren
mid cyslybbe & ðige hy.
 42.1. Wyrc utyrnendne drænc, genim fif & hundeahtatig
lybcorna & neogon piporcorn, fiftene sundcorn wel berended, cnuca smale, do
sealt in & wyrmelan, mæng tosomne & gnid swiðe þæt hit sy
þæt smælste, geworht to duste, genim scæncbollan fulne leohtes
beores, oððe hluttor eala wel gesweted oððe gesweted win, mængc ða
wyrta þærwið geornlice, læt stondan nihterne, hrer hine eft on mergen
þonne he hine drincan scyle swiðe wel, & ða wyrte geornlice wið
þone wætan gemengce, drince þonne.
 43.1. Gif he sy to unswið, wyl merce in wætere, syle drincan,
gif he to swið sy, wyl curmeallan.
 44.1. Oþer utyrnynde drænc, genim medmicle moran glædenon
fædme longe & swa greata swa ðin þuma, & swylc tu hamwyrte
& celðenian moran & heleleafes moran & ellenrinde neoðewearde,
& wæsc ða moran ealle swiðe wel & bescæf utan swiðe
clæne ða moran & ða rinde, gecnuca ealle ða wyrte swiðe, ado in
hluttor eala, berend & gegnid feowertig lybcorna & ado þonne into
ðæm wyrtum, læt standan þreo niht, syle drincan ær uhton lytelne
scænc fulne þæt se drænc sy ðe ær geleored.
 45.1. Þridde utyrnende drænc, wyl secg & glædenan
neoðewearde in suran ealað, asih þonne, lege eft in niwe, læt ane niht
inne beon, syle drincan.
 46.1. Wyrc spiwdrænc, wyl hwerhwettan in wætere, læt
weallan lancge, asih þonne healfne bollan, gegnid hundeahtatig libcorna in
þone/ drænc.
 47.1. Wyrc oðerne of beore & of feowertig lybcorna, ado
seofontene pipercorn gif ðu wille.
 48.1. Spiwdrænc, ado in beor oððe in win finul, læt
standan ane niht, syle drincan.
 49.1. Wyrc sealfe wið heafodwærce & wið liðwyrce &
wið eahwyrce & wið wenne & wið ðeore, genim eolonon &
rædic, wermod & bisceopwyrt, cropleac, garleac & holleac, ealra
efenfela, gecnuca, wyl in buteran, & celleðenian & reade netelan, ado
in æren fæt, læt ðærin oþþæt hi hæwen sy, asih ðurh
clað, smyre mid þæt heafod & ða leomu þær hit sar sy.
 50.1. Wið sidwærce, betonican, bisceopwyrt, eolonan, rædic,
ompran/ ða ðe swimman, marufian, grundeswylie, cropleac, garleac, rude,
hindhæleðe/, ealhtre, hune, seoð in buteran, smyre mid ða sidan, him
bið sel.
 51.1. Wyrc briw wið lungenadle, wyll in buteran þas wyrte &
scearfa smale, cropleac ærest, wyl hwile, ado ðonne hrædic in &
eolonan & beren mela & hwites sealtes fela, wyl loncge, & hatne
ete.
 52.1. Wyrc oðerne, wyl in buteran giðhrofan, attorlaðan,
betonican, mænc ealle tosomne, ado syððan ofer fyr.
 53.1. Wyrc þriddan briw, wyl in buteran merce, eolonan, rædic,
þa clufehton wenwyrt, hoc, wermod læst, cnuca ealle swiðe wel, syle
wearm etan, & on ufan drincon þriwa on dæg ær þon he ete.
 54.1. Feorða briw, wyl in hunige beton oððe marubian, syle
etan wearme.
 54.2. Wyrc ær drænc of ðære beton anre, wyll in wine
oððe on ealað, he drince ær he ðone briw ete.
 55.1. Drænc wið lungenadle, wyl marubian in wine oððe in
ealað, geswet hwon mid hunige, syle drincan wearme on nihtnicstig, &
þonne licge on ða swiðran sidan gode hwile æfter ðæm drænce
& þænne þone swiðran earm swa he swiþast mæge.
 56.1. Genim betan, seoð on buteran, syle hate etan mid ðære
buteran, a bið swa selre swa he fættron mete ete & gif he mæge
gedrincan hwilum hwæthwega ðære buteran.
 57.1. Eft drænc, genim marubian & þa lancgan cliton &
wermod & boðen, gearwan, betonican godne dæl, do ealle in eala, syle
drincan on nyhtnicstig.
 58.1. Genim feldmoran, gecnuca swiðe, lege in win oððe in
eala, læt standan ane niht oððe twa, syle drincan on nihtnicstig.
 59.1. Eft wið þon, genim gagel & marubian & acrimonian,
wyl in ealað, geswet mid hunige.
 60.1. Wyrc briw, wyll ysopon in buteran & rædic &
eolonan & beren mela nest wel longe, syle wearm etan.
 61.1. Briw, seoð in buteran & in hunige beton swiðe,
oððæt he swa ðicce sy swa briw, ete on nihtnicstig ðreo snæda
swa hates.
 62.1. Slæpdrænc, rædic, hymlic, wermod, belone, cnuca
ealle þa wyrte, do in ealað, læt standan ane niht, drince ðonne.
 63.1. To haligre sealfe, sceal betonican & benedicte, &
hindhæleðe & hænep, hind brer & isenhearde, salfige &
safine, bisceopwyrt & boðen, finul & fifleafe, healswyrt & hune,
mucgwyrt, medewyrt, & mergelle, agrimonia, & æðelferðingwyrt,
rædic & ribbe & seo reade gearuwe, dile, oportanie & draganse,
cassuc & cawlic & cyleðenie, wyirrind, wuduweaxe, wudurofe &
wrættes cið, saturege & sigelhweorfa, brunewyrt & rude, &
berbene, streawberian wise & blæces snegles dust, ealhtre, fanan, merce,
pollegian, attorlaðe, haran spicel, wudufille, wermod, eoforþrote, &
æncglisc cost, hæwen hnydele, hofe, cymen, uinca peruinca, &
feferfuge, lilige, leuastica, alehsandrie, petresilige, grundeswylige.
 63.2. Þysra feower wyrta man sceal mæst don to & eallra
oðra ælcre efenfela, & ðus man sceal ða buteran gewyrcean to
ðære haligan sealfe, æt anes heowes cy, þæt heo sy eall reod
oððe hwit & unmæle, mon ða buteran aðwere, & gif ðu
næbbe buteran genoge, awæsc swiðe clæne & mængc oðre
wið, & ða wyrta ealle gescearfa swiðe smale tosomne, & wæter
gehalga fonthalgunge, & do ceac innan in ða buteran, genim þonne
ænne sticcan & gewyrc hine feðorbyrste, writ onforan ðas halgan
naman, Matheus, marcus, lucas, iohannes.
 63.9. Styre þonne mid ðy sticcan ða buteran, eal þæt
fæt, ðu sing ofer ðas sealmas, <foreign>Beati immaculati</foreign>, ælcne ðriwa
ofer, & <foreign>gloria in excelsis deo, & Credo in deum patrem</foreign>, &
letanias arime ofer, þæt is ðara haligra naman & <foreign>deus meus et
pater, et in principio</foreign>, & þæt wyrmgealdor, & þis gealdor singe
ofer, <foreign>Acre arcre arnem nona ærnem beoðor ærnem nidren arcun cunað
ele harassan fidine</foreign>.
 63.14. Sing ðis nygon siðan & do ðin spatl on & blaw
on & lege ða wyrta be ðæm ceace, & gehalgie hy syððan
mæssepreost.
 63.16. Singe ðas orationes ofer.
 66.1. Þas gebedu þriwa man sceal singan ælc þriwa on
þysne drænc, & þæs mannes oruð eallinga on þone wætan þa
hwile þe he hit singe.
 67.1. Gif se mon sy innan forswollen, þæt he ne mæge þone
wætan þicgean, sinc him on þone muþ innan.
 69.1. Wið færlicre adle, sie clufehte wenwyrt, clate,
bisceopwyrt, finul, rædic, wyl in ealað, syle drincan.
 70.1. Wið lændenwyrce, finolsæd, betonican leaf grene,
acrimonian nyoðewearde, gnid to duste, wes mid geswettan ealað, gewlece,
syle hat drincan in stalle, stonde gode hwile.
 71.1. Wið þeore, genim cwicrinde & æscrinde &
berehalm, wel in wætere, genim alomalt mid ðy wætere, gebreow mid gryt
cumb fulne ealað mid ðy wætere, geclænsa, ðonne læt standan ane
niht gesweted mid hunige, drince nygon morgenas & ete secgleac &
cropleac & cymen tosomne & nænigne oþerne wætan ne ðige.
 72.1. Gif ðeor sy in men, wyrc drænc, nim þas wyrte,
nyoþowearde finul & bisceopwyrt, æscðrote, ealra efenmicel, þyssa
twega/ mæst ufonwearde rudan & betonican, ofgeot mid <foreign>III</foreign> mædrum
ealoð, & gesinge <foreign>III</foreign> mæssan ofer, drince ymbe twa niht þæs ðe
hy ofgoten sien, syle drincan ær his mete & æfter.
 73.1. Drænc wið ðeore, nim ðas wyrte neoðowearde,
ceasteræsc, ontre, ðas ufonwearde betonican, rude, wermod, acremonia,
felterre, wuduþistel, feferfuge, æþelferðingcwyrt, ofgeot mid ealað,
læt stondan ane niht, drince <foreign>VIIII</foreign> morgenas lytle bollan fulle swiðe
ær & ete sealtne mete & nowiht fersces.
 74.1. Wyrc ðeordrænc godne, genim wermod & boðen,
acrimonian, pollegan, ða smalan wenwyrt, feltere, ægwyrt, ðyorwyrt,
ceasteræsces/ twa snada, eofolan þreo snada, cammuces <foreign>IV</foreign>, wuduweaxan
godne dæl, & curmeallan, gescearfa ða wyrta in god hluttor eala
oððe in god wylisc eala, læt standan <foreign>III</foreign> niht bewrogen, syle drincan
scænc fulne tide ær oþrum mete.
 75.1. Wið þeore & wið sceotendum wenne, genim boðen
& gearwan & weoduweaxan & hræfnes fot, do in god eala, syle
drincan on dæge <foreign>III</foreign> drænceas.
 76.1. Gif ðeor sy gewunad in anre stowwe, wyrc gode beðingce,
genim ifig ðe on stane wyxð on eorþan, & gearwan & wudubindan
leaf & cuslyppan & oxanslyppan, gecnuca hy ealle swiðe wel, lege on
hatne stan in troge, do hwon wæteres in, læt reocan on þæt lic, swa
him ðearf sy, oððæt col sy, do oþerne hatne stan in, beþe gelome,
sona him bið sel.
 77.1. Wið ðeore, ealhtre, wælwyrt, weoduweaxe, æscrind in
eorþan, cneowholen, wermod se hara, rædic, ceasteræsc, lytel sauinan.
 78.1. Gif se uic weorðe on mannes setle geseten, þonne nim ðu
clatan moran, þa greatan, <foreign>III</foreign> oððe <foreign>IIII</foreign>, & berec hy on hate
æmergean, & ateoh þonne ða ane of ðan heorðe & cnuca &
wyrc swylce an lytel cicel, & lege to þæm setle swa ðu hatost
forberan mæge, þonne se cicel colige, þonne wyrc þu ma & lege to,
& beo on stilnesse dæg oððe twegen, þonne þu þis do, hit is
afandad læcecræft, ne delfe hy nan man þa moran mid isene, & mid
wætere ne þwea, ac strice hy mid claðe clæne, & do swiþe
þynne clað betweonan þæt setl & ðone cicel.
 83.1. Gif se wyrm sy nyþergewend oððe se bledenda fic, bedelf
ænne wrid cileþenigan moran & nim mid þinum twam handum
uppeweardes/, & sing þærofer <foreign>VIIII</foreign> paternostra, æt þam
nigeðan æt <foreign>libera nos a malo</foreign>, bred hy þonne up, & nim of þam
ciðe & of oþrum þæt þær sy an lytel cuppe ful, & drenc
hy þonne & beðige hine mon to wearman fyre, him bið sona sel.
 84.1. Eft wið þon ylcan, læt niman ænne greatne cwurnstan
& hætan hine & lecgan hine under þone man, & niman wælwyrt
& leomucan & mugcwyrt & lecgan uppan þone stan & on under,
& do þærto ceald wæter, & læt reocan þone bræð upon
þone man, swa hat swa he hatust forberan mæge.
 85.1. Gif fot oððe cneow oððe scancan swellan, nim
neoðewearde betonican oððe elehtran, cnuca hy swiþe, mænge wiþ
smalan/ hwætenan meoluwe, clæme on þæt geswel.
 86.1. Wið micclum lice & cringcadle wyrce sealfe, wyll in
buteran þas wyrta, elenan moran, & hegerifan ufewearde, & sauinan
& curmeallan & feferfugean & dolhrunan & brunwyrt, awringc
ðurh clað, hafa þonne gegniden & gebærned sealt & an
penigweorð swefles.
 87.1. Writ ðis ondlang da earmas wiþ dweorh, & gnid
cyleðenigean on ealað, <foreign>sanctus macutus sancte uictorici</foreign>.
 88.1. Writ þis ondlang ða earmas wið dweorh, & gnid
cyleþenigean on ealað, <foreign>sanctus macutus, sancte uictorici</foreign>.
 89.1. Wið wennas æt mannes heortan, nim hwerhwettan &
rædic & smælne tunnæp & garleac & suþerne wuda &
fifleafan & pipor on unsodenan hunige, & wring ðurh clað &
pipera þonne & wylle þonne swiðe.
 90.1. Þis gebed man sceal singan on ða blacan blegene <foreign>IX</foreign>
siðum, <foreign>tigað</foreign>.
 90.2. Wyrc þonne godne cliðan, genim anes æges gewyrðe
greates sealtes & bærn on anan claðe þæt hit si þurhburnen,
gegnid hit þonne to duste & nim þonne þreora ægra geolcan &
gemængc to þam duste, þæt hit sy swa stið þæt hit wille wel
clyfian, & geopenige mon þonne þone dott & binde þone cliðan to
þan swyle swa ðe þearf sy.
 90.6. Wyrc him þonne sealfe, ðæt hit halige, genim
æðelferðingcwyrt & elehtran & reade fillan & merce, gecnuca
ealle tosomne & wyll on ferscre buteran.
 91.1. Gif men eglað seo blace blegen, þonne nime man great
sealt, bærne on linenum claðe swa micel swa an æg, grinde þonne
þæt sealt swiþe smæl, nime þonne þreora ægra, geolcan, swinge
hit swiðe togædere & lege hit <foreign>VI</foreign> niht þærto, nim þonne
eorðnafelan & grundeswylian & cawelleaf & eald smera, cnuca
þæt eal tosomne & lege hit þreo niht þærto, nim þonne gearwan
& grundewylian & bræmbelleaf & clæne spic, cnuca togædere
& lege þærto, him bið sona sel, oððæt hit hal sy, & ne
cume þær æt nan wæta, butan of þan wyrtan sylfan.
 92.1. Gif þin heorte ace, nim ribban & wyl on meolce, drinc
nygon morgenas, þe bið sona sel.
 94.1. Her syndon læcedomas wið ælces cynnes omum &
onfeallum & bancoþum eahta & twentige.
 94.2. Grenes merces leaf gecnucude mid æges þæt hwite &
ecedes dræstan, smyre on þa stowe þær þæt sar sy.
 95.1. Wið omum & blegnum, <foreign>Cristus natus aaius sanctus a
christus passus aaius a christus resurrexit a mortuis aaius sanctus aa superare
potens</foreign>.
 96.1. Wið omum & ablegnedum, sur meolc, wyrce cealre &
beþe mid cealre.
 97.1. Eft, genim beordræstan & sapan & æges þæt
hwite & ealde grut, lege on wið omena geswelle.
 98.1. Eft, wið omena geberste, sitte on cealdum wætere,
oððæt hit adeadad sy, teoh þonne up, sleah þonne feower scearpan ymb
þa poccas utan & læt yrnan þa hwile þe he wille.
 98.3. & wyrc þa sealfe, brunewyrt, merscmergyllan & reade
netlan, wel on buteran, smyre mid, & beþe mid þam wyrtum .
 99.1. Eft, angeltwæccan, gegnid swiþe, do eced to & bind
on/ & smyre mid.
 100.1. Eft, safinan, gegnid to duste & mængc wið hunige,
& smyre mid.
 101.1. Eft, wið þon ylcan, genim gebrædde ægru, meng
wið ele, lege on, & besweþe mid betan leafum.
 102.1. Eft, cealfes scearn oððe ealdes hryþeres wearm, &
lege on.
 103.1. Eft genim heoretes sceafeþan of felle, ascafen mid pumice,
& wese mid ecede & smyre mid.
 104.1. Eft, genim eofores geallan oððe oþeres swynes, &
smyre mid þær hit sar si.
 105.1. Wið þon ylcan, genim swalwan nest & gebræc mid
ealle & gebærne mid scearne mid ealle, & gegnid to duste &
mæng wiþ eced, & smyre mid.
 106.1. Eft, gehæt ceald wæter mid isene, & beþe mid
gelome.
 107.1. Wið hwostan & neorunyse, wyl sealuian & finol on
geswettum ealoð & sup hat, do swa swa oft swa þe þearf sie.
 108.1. Wið morgenwlætunga, wyl on wætre eorþgeallan, swet
mid hunige, sele him godne bollan fulne on morgenne.
 109.1. Wið þon þe mon blode wealle þurh his muð, genim
betonican þreora trymessa gewæge & cole gate meoloc þreo cuppan
fulle, & drince, þonne bið he sona hal.
 110.1. Wið ælces dæges monnes tydernesse innewearde,
genime wegbrædan, do on win, supe þæt wos, & ete þa wyrta,
þonne deah hit wið æghwylcre innancundre unhælo.
 111.1. Gif man sceorpe on þone innað, galluc hatte, delf þa
moran/.
 112.1. Wið eagena teara, heortes hornes axan, do on geswet win,
do to duste, do godne cucelere fulne, ægscylle fulle wines oððe godes
ealað, & hunig, syle drincan ær on mergen.
 113.1. Wið earon æþele drænc, genim hrædic
nyþeweardne & elenan, þa bradan biscopwyrt & cassucleaf, rudan
& rosan, safenan, feferfuigan, gebeat ealle tosamne, ofgeat mid ænne
sester fulne ealoð ær þu mete þicge.
 114.1. Wið lungenadle & breostwræce, genim merces sæd
& diles sæd, gnid, wyl, & gemæng wið huniges teare, do sumne
dæl pipores, & do him þreo snæda on nihtnyhstig.
 115.1. Wið healsomena, smyra hy sona mid hryþeres geallan &
swiþost mid oxan, him bið sona sel.
 116.1. Wið lændenece, genim betonican <foreign>X</foreign> pænega gewæge,
do þær geswettes wines to twegen bollan fulle, mæng wið hat
wæter, syle hit nistigum drincan.
 117.1. Wið utsihte, genim lemocan, wyl hy on meda gemetlice mid
smalan/ hwætenan melowe, do hryþeres smera to oððe sceapes, syle him
etan wearm.
 118.1. Gif hors gescoten sy oððe oþer neat, nim ompran sæd
& scyttisc wex, gesinge maessepreost <foreign>XII</foreign> mæssan ofer & do halig
wæter on, & do þonne on þæt hors, oððe on swa hwylc neat swa
hit sie, hafa þe þa wyrta symle mid.
 119.1. Gif men synd wænnas gewunod on þæt heafod foran
oððe on ða eagan, wring neoþewearde cuslyppan & holleac in ða
næsþyrlo, læt licgan upweard gode hwile, þis is gewis læcedom.
 120.1. To monnes stæmne, nim cyrfillan & wuducyrfillan,
biscopwyrt, ontran, grundeswyligean, wyrc to drænce on hluttrum ealað.
 120.2. Nim þreo snada buteran, gemængce wið hwæten meola,
& gesylte, þyge mid ðy drænce, do swa neogan morgnas, ma gif þe
þearf sy.
 121.1. Wið angcbreoste, wyll holenrinde on gate meolce & sup
wearm/ nyhstig.
 122.1. Wið ðone swiman, nim rudan & salfian & finul
& eorðifig, bettonican & lilian, cnuca ealle þas wyrta tosomne, do
on ænne pohchan, ofgeot mid wætere, gnid swyðe, læt sigan ut on sum
fæt, nim þone wætan & wyrm, & lafa þin heafod mid, do swa oft
swa þe þearf sy.
 123.1. Wyrc godne drenc wið sidece, wyl betonican &
pollegian/ in aldum wine, do in <foreign>XXVII</foreign> piporcorna gegrundenra, syle him on
nihtnyhstig godne scenc fulne wearmes, & gereste gode hwile æfter
ðæm drence on ðam saran sidan.
 124.1. Wið ðon ylcan, wyll in ealaþ þa haran hunan &
rudan, geswet mid hunige, syle drincan on mergene on nihtnihstig godne bollan
fulne, & oðerne þonne he restan wille, & symle reste ærest on
ða saran sidan oððæt he hal sy.
 125.1. Eft, wið sidece, genim hocleaf grene, cnuca swiðe,
mænge wið ele þæt hit sy swylce clam, clæm ðonne on ða sidan
þær se sy mæst & wrið mid claðe, læt swa gewriðen þreo
niht, þonne bið se man hal.
 126.1. Wið fotadle, genim betonican, wyl in wætere, bewyll
þriddan dæl, syle þonne drincan, & ða wyrt gecnuca, lege on
wundorlice hraðe þæt sar gelyhteð, þæs ðe gelærede læceas
secgeað.
 127.1. Wið ðære miclan siondan fotadle, þære ðe
læceas hatað podagre, seo adl bið aswollen & heo sihð wursme &
gilstre & seonuwa fortogene & ða tan scrincað up, genim
grundeswyligean, ða ðe on ærenu wexeð, & þa readan wudufillan,
bega efenfela, cnuca wið ealdum swines rysle, wyrc to clame, do on ða fet,
wrið mid claðe on niht, & ðweah eft on morgen & dryg mid claðe,
smyre mid henne æges þy hwitan, do eft nyowne clam, do swa <foreign>VII</foreign> niht,
þonne bið ða seonuwa rihte & ða fet hale.
 128.1. Wyrc drænc wiþ þon ylcan, genim ða ylcan
grundeswyligean & hindheoloðan & ða smalan cliðwyrt &
wuduhrofan & pollegian, ealra efenfela, do in win oððe on wylisc eala,
syle drincan godne scænc fulne on nihtnihstig, þes drænc is god wið
endwerce & wið þeohwerce & wið fotswilum.
 129.1. Wið giccendre wombe, wyll pollegian on wætere, syle
supan swa he hatost mæge aræfnan, ðam men bið sona se gicða
læssa.
 130.1. Wyrc sealfe wið lusum, wyll in buteran nyoðeweardne
hymlic & wyrmod oððe boðen, smyre mid þæt heafod, seo sealf
gedeð þæt þær bið þara lusa læs.
 131.1. Wyrc godne drænc wið lusum, genim lufestice &
wyrmod & hymlic, doo in eala, syle drincan on nihtnihstig godne bollan
fulne.
 132.1. Wið innoðes hefignesse, syle etan rædic mid sealte,
& eced supan, sona bið þæt mod leohtre.
 133.1. Wið fleogendan attre, asleah <foreign>IV</foreign> scearpan on feower
healfa mid æcenan brande, geblodga ðone brand, weorp on weg, sing ðis on
<foreign>III</foreign>, <foreign>Matheus me ducat, marcus me conseruat, lucas me liberat, iohannes me
adiuuat semper amen. Contriue deus omnem malum et nequitiam per uirtutem patris
et filii et spiritus sancti sanctifica me, emanuhel, esus christus, libera me
ab omnibus insidiis inimici, benedictio domini super caput meum, potens deus in
omni tempore, amen</foreign>.
 136.1. Wið lusan, sealf, cummuc, clofðung, rædic, wermod,
ealra efenfela, gecnuca to duste, gecned wið ele, smyre mid ealne ðone
lichoman.
 137.1. Nim eac meldon ða wyrt, gewyrc to duste swiðe smale, do
in hat wæter, syle drincan, sona ða lys & oðre lytle wyrmas
swyltað.
 138.1. Nim eac wermod & marufian & wyl gelice micel ealra,
wyll in wine oððe on geswettum wætere, gedo þriwa on þone nafolan,
þonne swylteð ða lys & oðre lytle wyrmas.
 139.1. Nim eac cylendran wið ðon, wyll in eala swiðe, smyre
mid þæt heafod.
 140.1. Gif hryðera steorfan, do in halig wæter grundeswyligean
& springcwyrt & attorlaðan neoðwearde & cliðwyrt, geot on
ðone muð, sona hy batigeað.
 141.1. Wiþ lungenadle hriðerum, þa wyrt on worðigum, heo
bið gelic hundes micgean ðære wyrte, þær wexeð blaca bergean eal
swa micele swa oðre pysan, gecnuca, do in halig wæter, do þonne on
muð þæm hryþerum.
 141.4. Genim þa ylcan wyrte, do in glede, & finol &
cassuc & godeweb & recels, bærn eal tosomne on ða healfe ðe se
wind sy, læt reocan on ðone ceap.
 142.1. Weorc cristes mæl of cassuce fifo, sete on feower healfe
þæs ceapes & an to middes.
 142.2. Sing ymb þone ceap, <foreign>Benedicam dominum in omni tempore
usque in finem, & benedicite & letanias & pater noster</foreign>, stred on
halig wæter, bærn ymb recels & godeweb, & geeahtige mon ðone
ceap, syle þone teoþan pænig for gode, læf syþðan botigean, do
ðus þriwa.
 143.1. Gif sceap sy abrocen, & wið færsteorfan,
cæsteræsc, elehtre, wulfescamb, finol, stancrop, wyrc to duste, do in
halig wæter, geot in þæt abrocyne sceap & stred on ða oþru
þriwa.
 144.1. Wið poccum & sceapa hreoflan, elehtre & eoforfearn
neoðweard, sperewyrt ufanwearde, agrundene greate beane, cnuca ealle tosomne
swiðe smale in hunig & in halig wæter & gemengc well tosomne, do
in muð mid cucylere ane snade, þreo symle ymb ane niht, nigon siðum gif
micel þearf sy.
 145.1. Wið swina færsteorfan, do a in heora mete, seoð
clitan/, syle etan, nim eac elehtran, bisceopwyrt & cassuc, ðefeþorn,
hegerifan, haranspicel, sing ofer feower mæssan, drif on fald, hoh ða
wyrte, on feower healfe & on þan dore, bærn, do recels to, læt
yrnan ofer þone rec.
 146.1. Wið þeofentum, <foreign>luben luben niga efið niga efið fel
ceid fel, delf fel cumer orcggaei ceufor dard giug farig widig delou delupih</foreign>.
 147.1. Wið hondwyrmmum, scipteron, swefl, pipor, hwit sealt,
mængc tosomne, smyre mid.
 148.1. Eft, wex, swefl, & sealt, mængc, smyre mid.
 149.1. Gif nægl of honda weorðe, nim hwætene corn, gecnuca,
mængc wið hunig, lege on ðone finger, wyll slahþornrinde, þweah mid
ðy drænce.
 150.1. Wið hwostan, wyll curmeallan wyrtruman, wyrc to duste,
syle him on wine drincan, sona se hwosta blinneð.
 151.1. Wið maganwyrce & gif he bið toblawen se innoð,
wringc pollegian in ceald wæter oððe in win, syle drincan, him bið
sel.
 152.1. Wið ðon ðe wif færunga adumbige, genim pollegian
& gnid to duste & in wulle bewind, alege under þæt wif, hyre bið
sona sel.
 153.1. Wið þeor, rose & rude, elene & feferfuge,
rædic & bisceopwyrt, saluie & sauine, eferðrote.
 154.1. Eft oþer, fane & feferfuge, garleac & rædic,
ellenrind inneweard & cyrse, netele, pipor, minte þe wyxð be þære
ea, nim mealteala, ofgeot ða wyrta nygon niht & syle drincan nyxtigum.
 155.1. Gif þu wille wyrcean godne drænc wið ælcum yfele
sy hit on heafde, sy þær hit sy, þonne genim þu saluian leaf &
rudan leaf & heldan leaf & finoles cerfillan leaf & hegeclifan leaf
& persoces leaf & reades seales leaf, ealra efenfela, cnoca hy tosomne
& lege on wine oððe on hluttran ealað, & wring þonne of þa
wyrta, & nim þonne hunig be dæle & swet þone drænc, drinc
hine þonne anre tide ær þu þe wille blod lætan, beþa þe þonne
þa hwile to hatum fyre & læt yrnan þone drænc into ælcan lime,
gif þu him ænige hwile befylgest, þu ongitst þæt he is frymful to
beganne.
 156.1. Wið metecweorran, genim eorðgeallan, drig to duste, scad
on eala oððe on swa hwæt swa þu drincan wille, þe bið sel.
 157.1. Wið þæt man ne mæge slapan, genim hænnebellan
sæd & tunmintan seaw, hrer togædere & smyre þæt heafod mid,
him bið sel.
 161.1. Gif hors bið gewræht, þonne scealt þu sweþan
þas word, <foreign>Nabborede unde uenisti tribus uicibus, credidi propter tribus
uicibus, Alpha et o initium et finis, crux mihi uita est et tibi mors inimice,
pater noster</foreign>.
 162.1. Wið cyrnel, Neogone wæran noðþæs sweoster, þa
wurdon þa nygone to <foreign>VIII</foreign>, & þa <foreign>VIII</foreign> to <foreign>VII</foreign>, & þa <foreign>VII</foreign> to
<foreign>VI</foreign>, & þa <foreign>VI</foreign> to <foreign>V</foreign>, & þa <foreign>V</foreign> to <foreign>IIII</foreign>, & þa <foreign>IIII</foreign> to
<foreign>III</foreign>, & þa <foreign>III</foreign> to <foreign>II</foreign>, & þa <foreign>II</foreign> to <foreign>I</foreign>, & þa <foreign>I</foreign> to
nanum, þis þe lib beo cyrneles & scrofelles & weormes &
æghwylces yfeles, sing benedicite nygon siþum.
 163.1. Þis mæg horse wið þon þe him bið corn on þa
fet, <foreign>Geneon genetron genitul catalon care trist pabist etmic forrune naht ic
forrune nequis annua maris scana nequetando</foreign>.
 164.1. Gif hors bið gesceoten, <foreign>Sanentur animalia in orbe terre
et ualitudine uexantur in nomine dei patris et filii et spiritus sancti
extinguatur diabolus per inpositionem manuum nostrarum, quis nos separabit a
caritate christi, per inuocationem omnium sanctorum tuorum, per eum qui uiuit
et regnat in secula seculorum, amen, Domine quid multiplicati sunt, III, iube,
solue, deus, ter, catenis</foreign>.
 168.1. Wið utsihte, þysne pistol se ængel brohte to rome,
þa hy wæran mid utsihte micclum geswæncte.
 168.2. Writ þis on swa langum bocfelle þæt hit mæge befon
utan þæt heafod, & hoh on þæs mannes sweoran þe him þearf sy,
him bið sona sel.
 172.1. <foreign>Ecce dolgula medit dudum beðegunda breðegunda elecunda
eleuachia mottem mee renum orþa fueþa letaues noeues terre dolge drore uhic
alleluia</foreign>, singe man þis gebed on þæt se man drincan wille, nygan
siþan, & pater noster nigan siþan.
 173.1. Wið cyrnla, <foreign>Arcus super assedit uirgo, cana bis, lux et
ure, cana bis</foreign>, sing ðis nigon siþan & <foreign>pater noster VIIII</foreign> on anum
berenan hlafe, & syle þan horse etan.
 174.1. Wyrc lungensealfe, nim cost & suðerne wuda, hylwyrt,
garclife, bete þe bið ansteallet.
 175.1. Wið gedrif, nim snægl & afeorma hine & nim
þæt clæne fam, mengc wið wifes meolc, syle þicgan, him bið sel.
 176.1. Wið horsoman & mannes, sing þis þriwa nygan
siðan on æfen & on morgen, on þæs mannes heafod ufan, & horse
on þæt wynstre eare, on yrnendum wætere, & wend þæt heafod
ongean stream, <foreign>In domo mamosin inchorna meoti otimimeoti quoddealde otuuotiua
et marethin, Crux mihi uita et tibi mors inimice, alfa et o, initium et finis,
dicit dominus</foreign>.
 177.1. Wið oman, genim ane grene gyrde & læt sittan þone
man on middan huses flore, & bestric hine ymbutan & cweð <foreign>o pars et o
uilia pars et pars inopia est, alfa et o, initium et finis</foreign>.
 178.1. Arestolobius wæs haten an cing, he wæs wis &
læcecræftig, he þa gesette forþon godne morgendrænc wið eallum
untrumnessum þe mannes lichoman iondstyriað innan oððe utan.
 178.3. Se drænc is god wið heafodece & wið brægenes
hwyrfnesse & weallunge, wið seondre exe, wið lungenadle &
liferwerce, wið seondum geallan & þære geolwan adle, wið eagena
dimnesse/, & wið earena swinsunge & ungehyrnesse, & wið breosta
hefignesse & hrifes aþundennesse, wið miltan wærce &
smælþearma, & wið ornum utgange & wið þon þe mon gemigan
ne mæge, wið þeohece & sina getoge, wið cneowwærce &
fotgeswelle, wið ðam micclan lice & wið ornum giccendum blece &
þeorgeride & æghwylcum attre, wið ælcre untrumnesse &
ælcre feondes costunge.
 178.11. Gewyrc þe dust genoh on hærfeste & nytta þonne
þe þearf sy.
 178.12. Wyrc þonne drænc of þyssum wyrtum, nim merces sæd
drige, & finoles sæd & petersylian sæd & feldmoran sæd
& felterran sæd, þæt is eorðgeallan, diles sæd & rudan
sæd, cawel sæd & cylle þenian sæd & feferfuigan sæd
& twa mintan, þæt is tunminte & horsminte, & betonican sæd
& luuestices sæd & alexandrian sæd & saluian sæd &
slarian sæd & wermodes sæd & sæþerian sæd &
biscopwyrte sæd horselenan & sæd & beolonan sæd, þæt is
hænnebelle, acrimonian sæd, þæt is garcliue, & stancroppes
sæd, marubian sæd, þæt is harehune, & neptan sæd &
wuduhrofan sæd & wudumerces sæd, eoforþrotan sæd, do ealra
þyssa wyrta efenfela.
 178.20. Nim þonne þyssa wyrta ælcre anre swa micel swa
þara oþra twa, þæt is cymen & cost & piper & gingifre
& hwit cudu.
 178.22. Wyrc þas wyrta ealle to swiþe smalan duste & do
þæs dustes godne cucelere fulne on ane scæncecuppan fulle cealdes wines
& syle drincan on nihtnyhstig, nytta þyses drænces, þonne þe
þearf sy.
 178.25. Gif man scyle mugcwyrt to læcedome habban, þonne nime
man þa readan wæpnedmen & þa grenan wifmen to læcecræfte.
 179.1. Þis deah wið fotece, genim elenan moran &
eferþrotan moran & doccan moran, wyll swiðe well on buteran, dreahna ut
þurh wyllene clað, læt colian, æfter smyre syþþan þæt
geswel, him bið sona sel.
 180.1. Wið hwostan, hu he missenlice on man becymð & hu his
man tilian sceal.
 180.2. Se hwosta hæfð mænigfealdne tocyme, swa ða swat
beoð missenlicu, hwilum he cymð of ungemætfæstre hæto, hwilum of
ungemetfæstum cyle, hwilum of ungemætlicre wætan, hwilum of
ungemætlicre drignesse.
 180.4. Wyrc drænc wið hwostan, genim mascwyrt, seoð on
cyperenan cytele & wyll oððæt heo sy swiþe þicce, & heo sy
of hwætenum mealte geworht, genim þonne eoforfearnes mæst, biscopwyrt,
hindhæleþan, dweorgedwostlan, singrenan, do eall on fæt, syle drincan
middeldagum, & forga sur & sealtes gehwæt.
 181.1. Wið hwostan eft, genim hunan, seoð on wætere, syle
swa wearme drincan.
 182.1. Eft, genim clifwyrt, sume men hatað foxesclife, sume
eawyrt, & heo sy geworht ofer midne sumor, seoð ða on wætere
oððæt/.
 182.2. Geþicge.
 183.1. Gif wænnas eglian mæn æt þære heortan, gange
mæden man to wylle þe rihte east yrne & gehlade ane cuppan fulle
forð mid ðam streame, & singe þæron credan & pater noster
& geote þonne on oþer fæt, & hlade eft oþre & singe eft
credan & pater noster, & do swa þæt þu hæbbe þreo, do swa
nygon dagas, sona him bið sel.
 184.1. Wið heortwærce, rudan gelm, seoð on ele & do
alwan ane ynsan to smyre mid þy, þæt stilð þæm sare.
 185.1. Wið heortece, gif him on innan heard heortwærc sy,
þonne him wyxst wind on þære heortan & hine þegeð þurst, &
bið unmihtiglic.
 185.2. Wyrc him þonne stanbæð, & on þæm ete
suþerne rædic mid sealte, mid þy mæg seo wund wesan gehæled.
 186.1. Wið heortece eft, genim giðrifan, seoð on meolce, syle
drincan/ syx dagas.
 187.1. Eft, neoþeweard eoforfarn, giðrifan, wegbrædan, wyl
tosomne, syle drincan.
 188.1. Wið breostnyrwette, þus sceal beon se læcecræft
geworht, þæt man nime ane cuppan gemeredes huniges & healfe cuppan
clænes gemyltes spices, & mænge on gemang þæt hunig &
þæt spic togædere, & wylle hit oððæt hit beo wel
briwþicce, forþan hit wile hluttrian for þan spice & drige mon beana
& grinde hy syðþan & do þærto be þæs huniges mæþe,
& pipra hit syþþan swa swa man wille.
 189.1. Þry dagas syndon on geare þe we egiptiaci hatað,
þæt is on ure geþeode plihtlice dagas, on þam natoþæshwon for
nanre neode ne mannes ne neates blod sy to wanienne, þæt is þonne
utgangendum þam monþe þe we aprelis hatað se nyhsta monan dæg an,
þonne is oþer ingangendum þam monþe þe we agustus hatað se
æresta monan dæg, þonne is se þridda se æresta monan dæg
æfter utgange þæs monþes decembris.
 189.6. Se þe on þysum þrim dagum his blod gewanige, sy hit
man, sy hit nyten, þæs þe we secgan gehyrdan þæt sona on þam
forman dæge oþþe þam feorþan dæge his lif geændað, oþþe
gif his lif længre bið, þæt to þam seofoþan dæge ne becymð,
oððe gif he hwilcne drænc drincð þam þrim dagum his lif he
geændað binnan <foreign>XV</foreign> dagum, gif hwa on þisum dagum acænned bið,
yfelum deaðe he his lif geændað, & se þe on þysum ylcum þrim
dagum gose flæsces onbyrigeð, binnan feowortiges daga fyrste he his lif
geændað.
 190.1. Sancte rehhoc & sancte rehwalde & sancte cassiane
& sancte germane & sancte sigismunde rex, gescyldað me wið ða
laþan poccas & wið ealle yfelu, amen.

END_TEXT
START_TEXT

Lch III (Foetus)
B21.4.
On the Human Foetus: Cockayne 1864-6, III, 146.



 1. Her onginð secgan ymbe mannes gecynde hu he on his modor
innoþe to men gewyrðeð.
 2. Ærest þæs mannes brægen bið geworden on his moder
innoþe, þonne bið þæt brægen utan mid reaman bewefen on þære
syxtan wucan.
 5. On oðrum monþe þa ædron beoð geworden, on <foreign>lxv</foreign> &
þreo hundræd scytran & lengran hi beoð todælede & þæt
blod þonne floweð on þa fet & uppan þa handa & he þonne byþ
on limum todæled & to somne gearwað.
 9. On þam þriddum monþe he biþ man butan sawle.
 10. On þam feorþan monþe he bið on limum staþolfæst.
 11. On þam fiftan monþe he biþ cwica & weaxeð & seo
modur lið witleas & þonne þa ribb beoð geworden, þonne gelimpð
þæræ manigfeald sar þonne þæs byrþres lic on hire innoþe
scypigende bið.
 15. On þam syxtan monþe he byþ gehyd & ban beoð
weaxende.
 16. On þam seofoþan monþe þa tan & þa fingras beoð
weaxende.
 17. On þam eahtoþan monþe him beoð þa breost þing
wexende & heorte & blod & he bið eall staþolfæstlice
geseted.
 19. On þam nigoþan monþe witodlice wifum bið cuð
hwæþer hi cennan magon.
 21. On þam teoþan monþe þæt wif ne gedigð hyre feore
gif þæt bearn accenned ne biþ for þam þe hit in þam magan wyrð
hit to feorhadle, oftost on tiwes niht.

END_TEXT
START_TEXT

Med 5.1 (Cockayne)
B21.5.1.
Wið eah wærce: Cockayne 1864-6, I, 382.



 1. Wið eahwærce.
 2. Genim læfre neoðowearde cnuwa & wring ðurh hærenne
clað & do sealt to, wring þonne in þam eagan.

END_TEXT
START_TEXT

Med 5.2 (Nap)
B21.5.2.
Recipes: Napier 1890, 325-6.



 1.1. Wið heortæce, genim brade bisceopwyrt &
feldbisceopwyrt & greate wyrt & galluc & gagul &
hindehæleþan & organan & æþelferþincwyrt & harehunan
& saluian & hofan & garcliuan & fifleauan & hamerwyrt &
ferwyrt & mucgwyrt & suðerne wudu & cnuca ealle tosomne &
do ealu.
 1.4. Drinc, þonne ðe þearf si.
 2.1. Wiþ lungenadle, hennebelle moran & harehunan, betonican,
wylle on ealoþ & drince þa hwile, þe him þearf si.
 2.2. Supe syþþan ane hennescille fulle gemyltere buteran, wreo
hine syþþan wearme & beo him syþþan stille.
 3.1. Hat wyrcean þe sylf wennsealfe.
 3.1. Man sceal niman clæne hunig, swylc man to blacan briwe
deþ, & wyllan hit neah briwes þicnesse & niman rædic &
elenan fillan & hrefnesfot.
 3.3. Cnocian, swa man betst mæge, & wringan þonne þa
wyrta & geotan þæt wos þærto & þonne hit beo forneah
gewylled, cnucian godne dæl garleaces & don þærto & piperian,
swaswa þe þince.
 4.1. Wiþ wennas sealf.
 4.1. Hwerhwettan moran & ane handfulle sperewyrte & wildne
næp & wuduwexan moran wylle on mealtealoþ, wringe þurh linenne
claþ, wylle on hunigteare.
 4.3. Nime þonne clænne lengtenbere & grinde on handcwyrna,
nime seþþan mæderan & drige on handcwyrna & grinde reades caules
sædes ane handfulle on piporcwyrna wylle hit eal togædere, na to hearde.
 4.6. Þyge on wucan þriwa, swa him betsþ to onhagige.
 4.6. Þeos sealf deah wiþ wennas & wiþ þone flowendan
fic.
 4.7. Þeah heo styriende sy, ne onscunige he hi for þam.
 5.1. Wiþ liferadle.
 5.1. Nim liferwyrt & bere hi man ham onder cneowe & wylle
on anes hiwes cumeolce, mengge buteran to.

END_TEXT
START_TEXT

Med 5.3 (Cockayne)
B21.5.3.
Recipes: Cockayne 1864-6, I, 382.



 1. Þas wyrta sceolon to wensealfe, elene, garleac, ceruille,
rædic, næp hremnes fot, hunig & pipur.
 3. Cnucige ealle ða wyrta & wringe þurh clað & wylle
þonne on þam hunige.

END_TEXT
START_TEXT

Med 5.4.1 (Cockayne)
B21.5.4.1.
Recipes: Cockayne 1864-6, III, 292.



 1. Ðeos eahsealf mæg wiþ ælces cynnes broc on eagon,
wiþ flean on eagon & wiþ gewif & wiþ mist & wiþ ter &
wiþ wyrmas & wiþ dead flæsc.
 3. Eallniwne croccan sy asett on eorþan oþ brerd & þas
wyrta sy swyþe smæl corflode & gedon innan þam croccan on uppan
þam sy gedon gt oþþe wæta þæt hi þearle wel wese beon,
þæt is þonne twegra cynna bisceopwyrt & glæppe & ribbe,
gearwe & fifleafe, dægesege & synnfulle & brune hofe.
 9. Sy syþþan æren fæt læfel oþþe cec nyþewerd
abywed þæt he eall scine, besmyra eall þæt scinende mid hunig teare
leohtlice.
 11. Sete þonne on uppan þone croccan þæt se æþem slea
upp, þonne binnan þrim dagum wæt þinne finger mid þinum spatle &
gledda þone læfel lytlum & litlum & nim þær gode eahsealfe.
 16. Sy gemenged togædere hunig tear & win & rudan seaw
& efenfela gedon on cyperen fæt oþþe mæstling oþþe bræsen,
nim þær gode eahsealfe.

END_TEXT
START_TEXT

Med 5.4.2 (Cockayne)
B21.5.4.2.
Recipes: Cockayne 1864-6, III, 292.



 1. Wið þa bleinna, þes se hocces mora gesodan, puna & ald
rusel smoru, lea þer to.
 3. Wið hefdeca, þare clata mora et raw festende.
 4. Item, cnuca betonicam & gnid þa þungana & on ufan
þæt hefd.
 6. Wið raucka, nim atena gratan & unflid & acdrenc god
togedera & lege þerto hortes hornes & etriman dust et wið hera
wiið.

END_TEXT
START_TEXT

Med 5.6 (Wanley)
B21.5.6.
Recipes: Wanley 1705, 231.



 1. Ðas cræftas syndon be ðam deore, þe we on urum
geðeode broc hatað.
 2. Mid feðre drep in þæt bisne eagan.
 2. Ðu meaht cuðlice oncnawan þone læcecræft.

END_TEXT
START_TEXT

Med 5.7 (Cockayne)
B21.5.7.
Recipes: Cockayne 1864-6, I, 380.



 1. Wið þa blegene genim nigon ægra & seoð hig fæste
& nim þa geolcan & do þæt hwite aweg & smera ða geolcan on
anre pannan & wring þæt wos ut þurh ænne clað.
 4. & nim eall swa fela dropena wines swa ðæra ægra beo
& eall swa fela dropena unhalgodes eles & eall swa fela huniges
dropena & of finoles more eall swa fela dropena.
 7. Genim þonne & gedo hit eall tosomne & wring ut þurh
ænne clað & syle þam menn etan.
 9. Him byð sona sel.

END_TEXT
START_TEXT

Med 5.8 (Cockayne)
B21.5.8.
Recipes: Cockayne 1864-6, I, 374-8.



 1.1. Ðis is seo seleste eahsalf wið ehwærce & wið
miste & wið penne & wið wyrmum & wið gihðum & wið
teorendum eagum & ælcum cuðum swile.
 1.3. Genim fefer fugean blostman & diles blostman &
ðunorclafran blostman & hamor wyrte blostman & twegra cynna wermod
& pollegian & neoðewarde lilian & hæwene dile & lufestice
& dolhrunan & gepuna ða wyrte to somne & wæl to somne in
heortes mærige oððe on his smeoruwe & meng ele to.
 1.9. Do þonne teala mycel in ða eagan & smyra utewarde
& wyrm to fyre.
 1.11. & ðeos salf help wið æghwylcum geswelle to
þicganne & to smyrianne in swa hwylcum lime swa hit on bið.
 2.1. Ðis mæg to eahsalfe.
 2.1. Genim geoluwne stan & salt stan & pipor & weh on
wæge & drif þurh clað & do ealra gelice micel & do eal
togædere & drif eft þurh linene clað.
 2.4. Þis is afandan læcecræft.
 3.1. Wið lungenadle genim hwite harehunan & ysopo & rudan
& galluc & brysewyrt & brunwyrt & wudemerce & grundeswylian
of ælcere þisre wyrte <foreign>xx</foreign> penega wiht & genim ænne sester fulne
ealdas ealoð & seoð þa wyrtan oððet se sester ealoð sy healf
gesoden.
 3.6. & drinc ælce dæg fæstende neap fulne caldes &
on æfen wearmes lætst.
 3.7. Hit is haluwende bote.
 4.1. Wið fotadle & wið þone dropan nim datulus þa wyrt
oðer nama titulosa, þæt is on ure geþeoda þæt greata crauleac.
 4.3. Nim þes leaces heafda & dryg swiðe & nim ðer of
þriddan healues penincges gewihte & peretreo & romanisce rinda &
cymen & feorðan del lauwerberian & þera oðera wyrta ælces
healues penincges gewihta & <foreign>vi</foreign> piper corn unwegen & grind ealle to
duste & do win twa ægscille fulle.
 4.8. Þif is soð læcæcræft.
 4.9. Syle þan men drincan oþ ðæt he hal sy.
 8.1. Wið innoþes astyrunge.
 9.1. <foreign>Ad vertiginem.</foreign> Nim betonica & wæll swyðe on win
oþþe on ald ealað & wæsc þæt heafod mid þam wose & leg
siððen þæt wyrt swa wærm abutan þæt heafod & wrið mid
claðe & læt swa beon ealla niht.
 10.1. Eft wið þæt ilce nim sauina & betonica &
wermod & merc & seoð on win oððe on oðer wæt swyðe &
nim calstocces & bærn to ascen & nim þonne þæt wos of þa
wyrtas & ofergeot þa ascen mide & mac swa to lega & wæsc þa
heafod þærmide.
 10.5. & nim siððon þa wyrtas wærma alla wiðutan
sauina & bind to þam heafde alla niht.
 11.1. <foreign>Ad pectoris dolorem.</foreign> Nim horsellenes rota & eft
gewæxen barc & dry swyðe & mac to duste & drif þurh clað
& nim hunig & seoð swyðe.
 11.4. Nim siððen þæt dust & mencg þærto &
styre swyðe togædera & do on box & nota þenna neod sig.
 11.6. Eft wið þæt ilce nim readstalede harhuna & ysopo
& stemp & do on ænne neowna pott an flering of ða harhuna &
oðer of ysopo & dridde of fersc buter & eft þa wyrt & swa þa
butra forð þæt se pott beo full & seoð hig swyðe togædra
& wring siððen þurh clað.
 11.11. & nota þonna þearf sig fæstende cald & on
niht on hat ala oððe broð oððe wæter.

END_TEXT
START_TEXT

Med 5.9.1 (Cockayne)
B21.5.9.1.
Recipes: Cockayne 1864-6, I, 388.



 1. Gif hryþeru beon on lungen coðon.
 2. Hylle & bærn to axan on middan sumeres mæsse
dæg/.
 3. Do þærto hali wæter & geot on heora muð on middan
sumeres mæsse mergen & sing þas þry sealmas þær ofer,
<foreign>Miserere nostri & Exurgat dominus & Quicumque uult</foreign>.

END_TEXT
START_TEXT

Med 5.9.2 (Cockayne)
B21.5.9.2.
Recipes: Cockayne 1864-6, I, 388.



 1. Gif sceap sionyl on.
 2. Genim lytel niwes ealoð & geot innon ælc þæra
sceapa muð & do þæt hi hraðor swelgon.
 3. Þæt heom cymð to bote.

END_TEXT
START_TEXT

Med 5.10 (Schauman-Cameron)
B21.5.10.
Recipes: Schauman and Cameron 1977, 291-3.



 1. Wið yflum & miclum footsuilun.
 1. Cnua beolonan moran suiðe, lege on ða foet.
 2. Hie geðuinað & alne ðone ece wunderlice afirrað.
 3. Eft to ðon ilcan.
 3. Genim ðære læssan mucgwyrte moran, cnua wel, gemæng
suæ calde wið hunig, ete ðæt gemong on marne & ðonne he restan
welle.
 6. Ðæs ilcan lecedom mæg wið ðeh wærce.
 7. Gif foet oððo sconcan oððo cnio suellen, genim
neodowarde beolonan oððo eolectran, gecnua suiðe wið smæng wið
maelum hwæte meolwe gecneed to dage.
 9. Clæn on ðet asuoln limm, wrið on næhterne.
 10. On mærne bið se suile geðuinen sio duæning dæg
ðaeh ðe hio on neate sie.
 11. Wyrc god dust to rotigendum dolge, nim acrinde &
slahðornes wyrtruman rinde.
 13. Innewarde adryg wyrt to duste.
 13. Ðæt bið god In dolg to scædenne.
 14. Ðis dust is good to scedenne gif men foet suellen & ða
tan cinen.
 15. Ne wæt ða ðu foet, & hie sie stille ðendon ðu
hine lecnige.
 17. Wið foetadle, wyrc scoas of seles felle, do on ða foet
& hiæ biað sona soel.
 18. To ðon ilcan.
 18. Wið lend wærce, wyrc gyrdels of seles felle, gyrd mið
& he bið hal.
 19. Wið ðeh æci, wyrc drenc, nim eofordrotan walwyrt.
 20. Do in win oððo in god waelc alo, drinc on næhtnistig
bollan fulle.
 22. Wyrc him aec god bæð eapuldorn, salhðorn, aesc,
cuiicbean, aac, eofordrote, æscðrote, eolone, biscop wyrt, ifign,
betonica, ribbe, rædic.
 24. Waell ðis all in wætre & ðis is god baeð wið
ðeh æci.
 26. Wið aslepnum lic.
 26. Genim neoðowardne seeog, waell in wætre, lege hatne stan
in letrican on ðæt liic ðær hit aslepne sie.
 28. Wyrc him aec gode salfe, genim ða readan netlan &
hræfnes fot.
 29. In suines smeome & scepes & in butran &
scipteorwe.
 30. Mið ða salfe ðæt lic ðær hit alepen sie.
 31. Is oðer god salf to ðon ilcan peopor hwytcudu.
 32. Suefl cost ecid oele.

END_TEXT
START_TEXT

PeriD
B21.6.
Peri Didaxeon: Loweneck 1896, 3-53, corrected by Sanborn 1983.



 1.3.2. <foreign>Incipit liber, qui dicitur peri didaxeon</foreign> Her onginþ seo
boc peri didaxeon, þæt ys seo swytelung, hu fela gera wæs behuded se
læcecræft.
 1.3.4. And be his gewitnesse þa gelæredusþan læce
gewislice smeadon.
 1.3.5. Þæt was se ærusta Apollo and his suna Esculapfius
and Asclepius; and Asclepius was Ypocrates yem.
 1.3.7. Þeos IIIIor gemetum ærest þa getymbrunga þare
læcecrafte after Noes flode ymba wintra a þusund and fif hund wintra on
Artaxis dæge, se was Persa cingc; hy aluste þa leoht þæra
læcecræfte.
 1.3.10. Giwislica se Apollon ærest he gemetta meþodicam,
þæt syndon sa ysene, þa mann mid cnifun hæle menn; and Escolafius
empiricam, þæt is ilæcnunga of læcecrafta; and Asclepius loicam,
þæt ys seo gehealdenysse þære æ and þæs lifæs; and Ypocras
theoricam, þæt ys foresceawunga þara seocnesse.
 1.3.16. Þannum Plato and Aristotiles, þa gelæredusþan
aþwytyna, þas æfterfyligdun þan forecwedenan læcum, and hi
gesæddun þæt feower wætun syndon on þan manniscen lichama;
forþam byð wylyd ealswa middangeardes boga, þat ys þa wæte on þan
heafode and þæt blod on þara breosta and se ruwa gealla on þan
innoþe and se swerta gealle innan ðare blædran.
 1.3.22. And hyra anra gehwylce rixaþ ðra monþas: Þæt ys
fram XVIII kl'. ian. usque in VIII kl'. ap'l'., þæt on ðan heafde se
wæte byð wexende; and fram XVIII kl'. ap'l'. usque in VIII kl'. iulii,
þæt ðæt blod biþ wexinde on þan breosten; ab XVIII kl'. iulii
usque in octaua kl'. octobris, þæt sa ruwa gealle byð wexenda on þan
innoþe, forþan synd þa dæges genemnede cinotici, þæt sindan þa
dæges caniculares, and þara byd fif and feowertig dæga; and on þan
dægen/ ne mæg nan læce wel don fultum ænigen seoce manne.
 1.5.3. Anð þe feorðan gescornesse ys ab XVIII kl'. octobris
usque in VIII kl'. Ian., þat se blace gealle wixt on þara bladre.
 1.5.5. Þis gescead ys hæfter þam feorwer heorren heofenes
and eorðan and þara lyfte and þara dupnesse.
 1.5.7. Þa wæs ealswa drihte licede, ealswa was se man geset.
 1.5.8. Þæt þur þara smeagunga and þare endbirnesse.
 1.5.9. Vtan nu nymen æryst gewislice þane fruman of þan
heafde.
 2.5.11. Wið oman; Þus man sceal wyrcen þa sealfe wið oman,
and þus he sceal beon gehaled: Nim litargio twentige scillinga gewyht and
niwes limes twentiga scillinga gewihte and anne healfne sester ecedes and
feorwer scillinga gewiht de oleo mirtino and meng togadere and gnid swiþe
ætsomne mid þan ecede, and þanne nima man oððer ele and meng
þarto and smyre þæt sare mid.
 3.5.19. <foreign>Ad scabiosos</foreign> Wid þæt heafod, þe byð toswollen,
þæt Grecas ulcerosus hatað, þæt is heafodsar, þa bula, þe
betwyx/ felle and flæsce arisað and on mannes anwlytan utbersteþ swa
grete swa beane.
 3.5.23. Þus he scel beon gehaled: Nim wingeardes sæt and gnid
on wæte and lege uppan þar sar, and he byð sona hæl.
 4.5.25. <foreign>Ad idem</foreign> Eftsona wid þat ylca: Nim swearte beanen and
cnuca hy swiðe smale and bynd hy to þare wunda, and selest heo hit
gehaleð.
 5.5.29. <foreign>Ad idem</foreign> Eftsona nim mintan and cnuca hy smale and lege
uppan þa wunda, and ealle þa wæten, ðe þarut gað of þan sare,
eall heo hit adrigh, and gehælð þæt sare.
 6.7.1. <foreign>Item</foreign> Eftsona wið þæt ylca, gif þeo ylca adle
cilde egelic on geogeþe: Nim garluces heafud swa gehæl mid felle and mid
ealle and bærne hit to axan and nim þanne þa axan and ele, meng togadere
and smire þæt sar mid; and þæt byd selysþe wið þa adle.
 7.7.8. And eftsona, gif þa wunda toðindaþ <foreign>Item</foreign> Nim fyrs and
cnuca hine and lege uppa þat geswollene, and hyt sceal sana settan.
 8.7.10. <foreign>Item</foreign> Wið tobrocene heafod; Wið tobrocenum heafod
oððer gewundedum, þe of þan wætan byð acenned of þan heafode:
Nim betonica and cnuca hi and lege to þare wunda, and eal þat sar heo
forswylhþ/.
 9.7.14. <foreign>De cefalaponia</foreign> Cefalaponia, ðæt ys heafodsar, and
þat sar fylgþ lange þan heafode.
 9.7.16. And þis synda þa tacnu þæs sares.
 9.7.16. Þæt is: Ærest þa ðunewenga clæppaþ, and
eal þat heafod byð hefi, and swogað þa earan and þa sinan on þan
hneccan særgiað.
 9.7.19. Þis sceal to botan þan sare: Do þane mann innan to
ana huse, þe be no to leoht no to þustre, and begyte man hym rudan, swa
mycel swa he mæge mid hys hand byfon, and eorðiui ealswa micel and
laurtreowes leaf em mycel oððer þæra beriga nigon and seoþ hit eall
togadere on wætera and do þarto ele and smere þæt heafod myd; hyt
byð sona hæl.
 10.7.25. <foreign>Ad dolorem capitis</foreign> To þan mann, þæt hys heafod
æcþ, oððer wurmas on þan heafedon rixiad: Nim senepsæd and
næpsæd and meng eced and cned hyt mid þam ecede, þæt hit si swa
þicce swa doh, and smyre þæt heafoð foreweard mid; and þis his
anredest/ læcecræft.
 11.9.1. <foreign>Ad idem</foreign> Wið þæt ylca; Eft nim ladsar, þæt ys
teafur, and galpani oþþres healfes panige whit and gnid hyt togadere mid
wlacan ecede and nim þanne þa sealfe and geot on þæs seocys mannes
eare and læt hyne liggen swa lange fortþan eara hit habben eal gedruncan,
and he byð wunderlice hraþe hal.
 12.9.7. <foreign>Ad idem</foreign> Eft nim ellenes piþan and ecede and wull eall
togadere and geot þa sealfan in þat eare, gif se wyrme ys þarinnan; sona
he sceal hutgan of þan earen, gif he þarinna hys.
 13.9.11. <foreign>Ad tornionem capitis</foreign> Þis ys se lacecræft be þan
manne, þat hym þingþ, þæt hyt turnge abotan hys heafod and farþ
furwendun brachenum: Nim man rudan and ceruellan and enneleac and cnuca þa
wurtan togadere.
 13.9.15. Nim þanne eale and buteran and ecede and hunig and meng
togadere þa sealfe mid þare wulle, þe ne com næfre awæxan, and do
inna þa sealfen and wæte þa sealfen inne ane panne mid wulle and mid
ell; nim þane þa wulle werme and beþege þæt heafod mid, and him
byð sona bet.
 14.9.21. <foreign>Ad idem</foreign> Eftsane nim renwæter oððer wullewæter,
þa upwærd wylld and clæne byð; do hyt in an fæt, nim þann anne
linnenne clað and do hine eal wate on þan wætere and bynd hine
syðþan twyfeald uppe þan heafode, of se claþ drige beon, and hym byð
sone bet.
 15.9.27. <foreign>Item</foreign> Eftsona nim balsmeðan and ele and cnuca þane
balsmeþan and menge syððe wið hlutre ele and cnuca; nim þann ane
panne/ and wyrme þa sealfe innan; nim þann þa sealfe swa wearme and
bebind/ þæt heafed mid.
 15.9.31. And nim eftsona plantaginem, þæt ys webrædan, and
cnuca þa wurt togadere, and meng hecede þarto; wyrce syðan anne cliþan
þarof/; nim þann þane clyðan and bynd to þan sare.
 15.11.2. Þanne scealt þu wyrcen ðus þone dreng þarto: Nim
sauinam and ambrotena and cnuca hi and do hi syþþan on win and meng piper
þarto and sum dal huniges and þige þarof anne cuppan felle on ærne
morge and oþerne an niht, þann he gad to bedde.
 16.11.7. <foreign>De capitis purgatione</foreign> Wið þat þæt mannes
heafod clþppitað and to ealre þare clansunge þas heafodes.
 16.11.9. And hit ys nidþearf wið ælc yfel, þæt man
ærest hys heafod clænsige.
 16.11.10. Þæt ys: Nim ærest twegen sestres sapan and twege
hunies and þre sestres ecedes; and se sester sceal wegan twa pund be
sylfyrgewyht; and nin hwytne stor and senep and gingiber, æl þissa twelf
peniga gewihte; and nim rudan ane handfulle and organe ane handfulle and ane
gelare pinahnutte and do eal þys innan anne niwne croccan, and amorgen
þann seoð þu hyt swa swiðe, þat se þriddana dæl beo besodan.
 16.11.17. Nim hit þanne and do in an glæsfat and man machiæ
stufbæþ and baþege hine þaron and smyrige þann þæt heafod mid
þare scealfe.
 17.11.20. <foreign>Ad aures</foreign> Þis sceal to þan earan, þe wind
oþþer wæter forclyst.
 17.11.22. Þus man hy læcnian sceal: Gif þar sy sweg
oþþer sar innan þan heafedan, on fruman do þas scealfe: Nim twegen
styccan fulle godes eles and grene diles twa handfulle and rudan ealswa micel
and wyl on an niwen crocen næs to swiðe, ðe læsse þe ele his
mægn/ forleosen.
 17.11.26. Wryng þann þur linne clæþ and do hyt on an
glæsfæt; wyrme þanne mann þæt heafod and smyre mid þare sealfe,
and he binde þanne þæt heafod mid ane clæþe ane niht; wring þanne
garleyc inne þa eare alche dæg; after þat he byd hæl.
 18.11.31. <foreign>Ad parotidas: Ad parotidas</foreign> þæt ys to ðan sare,
þe abutan sa earan wycst, þæt man nemneð on ure geðeode healsgund.
 18.11.33. And þe healsgund ys twera cunna; and he becum
oþerhwylum/ an man, þur þa awergeda adle, and þam mannan swyðest, se
on sara seocnesse cealdne wætan drincaþ.
 18.13.3. And þa healsgunda syndan twa cunna: Þe oþer byd
eaðe to halene, and þæge non dolh ne wyrces; and oþer syndun, þe
Grecas <foreign>cacote</foreign> hateð, þæt synde awyrgede, and þæge syndan to
agytene ealswa hit her beforen segð, forþan þe færunga hy atyweþ and
færinga aweg gewiteþ buta ælce læcecrafte and swa þeah micele
frecnysse getacnæð, forþan þe hi beoð acennede of þan swertan
wætan, and hy reade atywþ.
 18.13.10. Þus hy man sceal hælen: Nim webradeleaf ar sunne
upgange; nym þanne hlaf and sealt and swamm and cnuca hyt eal togadere and
wyrce/ to clyðan and lege to þan sare; þanne sceal hit bersten and
hælige sona after.
 19.13.15. <foreign>Ad cecitatem oculorum</foreign> Þis scal wyð þare eagene
tyddernesse, heallswa Hypcras þe læce hyt cydde.
 19.13.17. Þæt ys ærest, þæt ðæt sar becymþ on
ða eagen mid mycelre hætan; hwilum hit cymð on mid wæten, þæt hi
beoð toþundene, and hwilum buton ælce sore, þat hi ablindiað, and
hwilum of þan flewsan, þe of þan eagean yrnaþ.
 19.13.21. Þanne sceal hy man þus lacnian: Gif seo unhælþe
cymþ of þare drigan hætan, þanne niman man ane clæþ and waxen
þa eagan mid þan claðe, dyppe hine on watere and gnide þa eagean mid;
and gif hi beoþ toswollene oððer blodes fulle, ðanne scel mann settan
horn þ þunwangan.
 19.13.25. And gif hy ablindiaþ butan ælcon sare, sylle hym
drincan catarcum, and he byð gehaled; and eftsona, gif ani þing innan þa
eagen byfulþ, þanne sceal man nime mede oððer wyfes meolc and do innan
þa eagen, and hym byð sona bet.
 20.13.30. Wið totore egean; Þis sceal to þan eagen, se
geslegen byð oððer toregan: Nim berbeneleaf and cnuca hy swyþe, wyrc
anne cliðan swylc an litel cicel and lege uppan þa eagan anne dæge and
ana niht.
 20.15.1. Eftsona nim attrumu and hunig and þæt hwita of
æge, meng togadere, lage to þan eagean; hym byð sona sel.
 21.15.3. Eftsona wið þan ylcan; Nim niwne cysan and screda hyne
on weallendan wætere and nim þanne cyse and maca elswa litles cicles and
bynd/ to þan eagean ane niht.
 22.15.7. <foreign>Contra glaucomata</foreign> Þis sceal wyð eagena dymnysse,
þæt Grecas nemniað glaucomata, þæt ys eagena dymnesse.
 22.15.9. Þus me hyne sceal læcnige: Nim wifes meolce þry
sticcæs fulla and cyleþena, id est celidonia wos, anne sticce fulne and
alewan and croh, safran gallice, and meng æl þas togadere and wring ðurh
linnenne claþ and do þanne þa sealfan inna þa eagen.
 23.15.14. <foreign>Item contra cecitatem</foreign> Þis sceal wyð eagen
tyddernyssa, þe beoþ on þan ægmoran sara: Nim myrta and lege hy on
hunige and nym þanne ða myrta and lege to þan eagean, þæt þa eagen
toðinden, and nim þanne rudan and cnuca hy and meng axan to and lege
sydþan to þan eagen; þanne ærest byt heo, swyle þa brewas, and after
þan heo hyt glewylce gehælð.
 24.15.21. <foreign>Ad eos, qui non possunt uidere a sole donec ad occasum:
Ad nectalopas</foreign> þæt ys on ure þeodum þe man, þe ne mæge nenig
geseo after sunna upgange, ær sunna eft on setl ga.
 24.15.24. Þanne is þis ðe læcecræft, þe þe
þærto gebyreþ: Nim buccan hwurfban and bræde hit, and þanne þeo
bræde geswate, nim þanne ðæt swot and smyre mid þa eagen, and after
þan ete þa ylcan braden; and nim þanne niwe assan tord and wrynge hit;
nime ðanne þæt wos and smyrege þa eagen mid, and hym byð sone bet.
 25.17.1. <foreign>Ad ordiolum</foreign> Þis sceal wyð þat, þe on eagen
beoþ, þæt Grecas hatað ordiolum.
 25.17.2. Þæt ys þe læcecræft, ðe þarto gebyreð:
Nim beremele and cned hyt mid hunige, lege to þan eagen; þes
læcecræft/ hys fram manigum mannum afanded.
 26.17.6. <foreign>Item ad idem</foreign> Eftsana nim beana melu and sapan, meng
togadere and lege to þan eagen.
 27.17.9. <foreign>Item</foreign> Þis man sceal don þan mane, þe ne mæg
slapan: Nim wermod and gnid on wine oððer on wearme wætere and drinca,
and hym byð sona bet.
 28.17.13. <foreign>Ad sternutationem</foreign> Þis ys þa tylung to þan manne,
þe wel gefnesan ne mæge and micel nearnesse on þa heafedan habbaþ.
 28.17.15. Þis ys þe læcecraft, þe þarto gebyreð: Nim
castorium oððer elleborum and wyrc to duste and do hyt innan þa nosan,
and hyt bringð forð þane fnæst.
 29.17.19. <foreign>Ad infirmitatem labiorum et lingue</foreign> Eftsona þes
læcedom sceal þan manne, ða hyra lippa beoð sare, oððer hyra tunga
and seo ceola swa sær byþ, þæt he hearfoðlice hys spatel forswelgan
mæg.
 29.17.22. Þus hym man sceal tiligan: Nim fifleafan and drige to
duste and meng hunige þanne þarto; nim ðanne se sealfe and smire mid þa
lippa and ða geaglas innan, and hym byð sona bet.
 30.17.26. <foreign>Eis, qui sobito obmutescunt</foreign> Þisne læcecræft man
sceal don þan manne, ða færinga adumbiaþ: Nim dworgedwostlan, hoc est
pollegia, and do hi on ecede and nim þanne anne linnenne clæð and do
þa dworgedwostlan on innan and do þanne benyþan his nosu, and he mæg
specan sona.
 31.19.1. <foreign>Item ad infirmitatem lingue</foreign> Wið þam, þe se streng
under þare tunga toswollen byð; Þisne læcecræft mæn sceal don
þan mannum, þe se streng under þare tunge toswollen byð; and þurh
þanne streng ærest ælc untrumnesse on þane man becumð.
 31.19.5. Þanne nim þu ærest þane cyrnel, þe byð innan
þan persogge, and cyrfetan cyrnel and cawelstelan, cnuca togædere, and
ceorf þane streng under þara tunga and do þat dust on innan, and hym byd
sona bet.
 32.19.9. Wyð þæt flæsc, ðe abute þe teþ wuxt; <foreign>Ad
ginciuas</foreign> þe Grecas hæteð, þæt ys on ure þeodum þæt
flæsc, ðe abute þa teþ wuxt and þa teþ awegð and astyreþ: Nim
forcorfen leac and cnuca hyt and wring þæt wos of anne sticcan fulne and
ecede anne sticcan fulne and huniges þry sticcan fulle and do, þæt hyt
welle þrywa.
 32.19.14. Nim þanne swa hætte swa he hattest forbere mæge,
and habban an dæl on hys muþe, forte acoled beo; þanne eftsona oðer
dæl eallswa; þane þæt þriddan dæl eallswa.
 33.19.18. <foreign>Ad dentes</foreign> Þes lacecraft ys to ðan menniscan
toþan, ðat Grecas nemneþ organum, þæt ys on ure geþeodan bysse
genemned, forþan þurh þa teþ seo blissa sceal uppspringan and manna
arwyrþnys and ealle nydþearfnys on þan toþan ys, ælc man wyte
mæg, and þan toþa þa tunga to spæce gesteal ys.
 33.19.23. Þanne, þæt Greccas nemnes, ys ærest tritumes,
þæt synden þa fyrst teþ, þe ærest þane mete underfoð.
 33.19.25. Oþre Greccas nemneð eumotici, þæt sindon þe
teþ, þe þane mete brecaþ, syþþe þa forme hyne underfangene
habbæt.
 33.19.27. Þann Grecces nemneþ sume molides, þæt we
hæteð grindingteþ, fore hy grindeþ æl, þæt man bygleofaþ.
 33.19.29. Anð oft mann smeaþ, hwæþer teþ bænene beon,
forþan þe ælc ban mearh hæfþ and hy nan mearh nabbaþ.
 33.19.31. Anð oþre bæn, þeah hi beon tobrocene, mid suman
læcecræfte hy man mai hælen, and nafre þane toþ, gif he tobrocen
beoþ.
 33.21.2. Oft of þan heuede se wyrsta wate cumþ to þan toþan
on þare gelicnesse, þe hyt of huse dropað on stan, þan hyt vinð, and
þane stan þurhþurleþ and þurhþreawþ, ealswa þa ufe wæte of
þan heafod fylþ uppan þa teþ and hy þane þurhþreawþ and deþ,
þæt hy rotigeþ and toþinddaþ, þat þa teþ þoligean ne mæge
ne hæte ne ceald and swyþest þa grindingeþ, þe alc mid feower
wyrtrume/ gefæstned byð; and þane hy hero wurtruma forleataþ, þanne
sweratiged hy and fealled.
 33.21.10. Þanne ys se læcecræft þarto: Nim sumne dæl
of heortes hyde and anne niwne croccan and do wæter on and seoþ swa
swyþe, þæt hit þriwa wylle, swa swyðe swa wæterflæsc.
 33.21.13. Nim þanne þat wæter, and habbe on hys muþe, swa
wearm swa he forbere mæge, fort hyt acoled beon, and þanne hyt si col,
wyrpe hyt ut of hys muþe and nime eft wearmre and do yt eft col ut, and byð
sona bet.
 34.21.17. <foreign>Item ad idem</foreign> Eftsona nim piper and alewen and sealt and
leaces sæd and hunig and meng eal togadere.
 34.21.19. Nim þanne se sealfe and gnid þa teþ mid, and þa
sealfe aflymþ fram þa toþa eall þæt yfel.
 35.21.22. <foreign>Item ad idem</foreign> Eftsona nim hwitne stor and laurberigie
and ecede, meng heal togadere, nym þanne ane panne and wlece hyt eall
togadere, þæt hyt wlæc beo, and habbe on hys muþe swa wlac.
 36.21.26. <foreign>Ad yfam</foreign> Þes lacecræft deah wyð þone huf: Nim
piper and cumyn and rudan þreora scyllinga gewyht, and do þarto anne
sticcan fulne huniges.
 36.21.29. Nimm þanne ane clæne panne and seod þa scealfe,
þæt heo wel wealle. and styre hy swyþe, gemang þan þe heo welle; nim
an/ clæne fæt and do hy on; and syle hym etan þanne twegen sticcan
fulle a æfen, twegen a morgen, and byþ sona hæl.
 37.23.1. <foreign>Pro inflatione gutturis</foreign> For mannes þrote, þe byð
toswolle; Þes lacecræft deaþ, gif þæs mannes þrota toswollen
byð and þa ceola, þæt Greccas brahmas hataþ.
 37.23.4. Þis ys þe læcecræft: Sule hym supan gebræddan
hrere ægeran and hunig to and do hym bryð of meolce gemaced, and syle hym
ceruillan etan and fæt flæsc, þæt beo wel gesoden, etan, and he byd
sona hal.
 38.23.8. <foreign>Ad strictum pectus</foreign> Þes lacecraft sceal þan manne,
þe nerwnysse byð æt þare heortan and æt ðare þrotu, þæt he
uneþe specan mægan.
 38.23.10. Þæt scealt þu hym þus don: Nim leac and cnuca
hit and wring þat wos of, syle hym supan, and hym byð sona bet.
 39.23.13. <foreign>Item ad idem</foreign> Eft nim beana and ele and seoð þa
beana on eala and syle hym etan, and hy doþ þa nearwnysse aweg.
 40.23.16. <foreign>Ad vocem perditam recuperandam</foreign> Þisne læcecraft man
sceal don þan manne, þe hura stemna offylþ, ðæt Greccas nemneþ
catulemsis.
 40.23.18. Þus þu hine scealt lacnian: Do hym
forhæfædnysse on mete and læt hine beo on stille stowe; nim þanne
godre butere twegen sticcan fulle and anne sticcan fulne huniges and wyll
togadere and læt hine swelgan þa sealfe leohtlice; and sile hym þanne
leohtne/ mete, and drinca win, and hym cymþ bote.
 41.23.24. <foreign>Ad inflationem gutturis</foreign> Wid mannes ceola, þe byð
sær; Þisne læcecræft man sceal don manne, þe byd þe ceola sar,
þæt Greccas hæteþ gargarisis: Nim niwe beane and puna, nim þanne
eced oþþer win and seoð se beanna and nim ele and meng þarto, oþþer
spic, gif man ele nabbe, and do þarto; wille on ana panna.
 41.25.3. Nim þanne wylle and dype on þare scealfe and bind þa
wulle to þare ceolan.
 42.25.5. <foreign>Ad colli infirmitatem</foreign> Wyð hneccan sar; Þes
læcedon/ is god manne, þe hyra hnecca sær byd and eal se swyra
sargiað swa swiðe, þæt he þane muþ uneaþe to don mæg;
þæt sar Greccas nemneþ spasmus, þæt ys on ure leodene hneccasar.
 42.25.10. Þis ys se læcedom þarto: Nim ane handfulle mintan
and cnuca hy and nim þanne anne sester fulne wines and ane pundes gewyht
eles; meng þane eall togadere and seoð hit swa swyðe, þæt þæs
wines and þæs eles ne sy na mære, þane ær wæs þæs eles,
þa hit drige wæs: wring þanne þurh claþ and wurp aweg þa mintan
and nim wulle and wyrc twegen cliðan of þare wulle.
 42.25.16. Duppe þanne ðonne cliþan on þare sealfe and lege
to þan hneccan, þanne eftsona þane oþþerne and do þanne oþþerne
aweg; do þus fiftine syþun; nim þanne oþþre wulle and wyrm to
heorþe, þæt heo beo swyþe wearm, and bynd to þan hneccan; þanne
byn twan tide do þa wylle aweg and nim þa ylcan clyþan, þe þar ær
wæran: do þarto on þa ylcan wisan, þe þu ær dydest.
 43.25.23. Wið þan yfelan on mannes swure; Þisne
læcecræft man sceal don mannum, þe hyra swyran mid þan sinum fortogen
beoþ, þæt he hys næn geweald nah, þæt Greccas hætað
tetanicus.
 43.25.26. Þys adle ys þreora cynna: Þæt an cynn Greccas
hætað tetanicas, þat syndan þa menn, þa rihte gað wið
uppaþenedan swyran and ne magan abugan fora untrumnesse.
 43.25.29. Anð þa oþer adle sit þus on þan swuran,
þæt sa syna teoð fram þan cynne to þan breostan, þæt he þane
muþ atyne ne mæg fore syna getoge; and þæge adle Greccas nemneð
brostenus.
 43.25.32. And þe þrydde adle sitt þus on þa swyran,
þæt sa syna teoþ fram þan cynnbane to þan sculdre and þane muþ
awoh breddad.
 43.27.2. Do hym ærest þanne þisne læcecræft: Wyrce
hym arest hnesce bedd and maca wearm fyr; þanne sceal hym man læten blod
on þan earme on þan middemyste ædra.
 43.27.5. And gif þan gehæled ne byd, þanne teo hym man blod
ut betweoxan þan sculdran mid horne: nim þanne eald wyn and ealde rusel;
nim þanne ane panne and seoð þane rusel and þat wyn swa swyþe, fort
se rusel habbe bedruncan þat wyn; nim þanne wulle and tæs hy and maca
hy swylce anne clyþa and lege þa scealfe on uppan and bynd þanne to
þan sare myd ane clæþe.
 44.27.12. <foreign>Ad idem</foreign> Eftsona nym buteran and ele and meng
togædere; nim þanne winberian coddes and galpania and anan and cnuca eall
togadere and wyl in ðare buteran and on þan ele and do to þan sare,
ealswa hyt beforan seið; do hym þanne hnesce mettas and godne drincan,
healswa hit beforen seið, swylce wile, swa hym he beþurfe.
 45.27.19. <foreign>Ad pormones, id est ad infirmitatem manuum</foreign> Þes
læcecræft is god wyð sare handum and þara fingra sare, þæt
Greccas hataþ pormones, and on leden perniciam man hyt hæt: Nim hwitne
stor and seolferun syndrun and swefel and meng togadere, nim þanne ele and
meng þarto; wurm þanna sa handa and smyra þarmid: bewynd þanne þa
handan mid linnen claþe.
 46.27.26. <foreign>Item ad infirmitatem mannum</foreign> Wyð sare handa; Wyð
þa handa, þe þæt fell of gað; Þis hys to þan handan, þæt
þat fel of gæþ and þæt flæsc tospringad: Nym winberian, þe
beoþ acende æfter oþþre berigian, and cnuca ahy swyþe smale and do
hy on buteran swyþe and smure þæt sar gelomelice mid; bærne þanne
streuw and nime þa axan and strewe þaruppe.
 47.29.1. <foreign>Ad idem</foreign> Eft nim dracentan wyrtrume and puna hy smale and
wyll hy on hunige and lege þanne uppan hændan.
 48.29.4. <foreign>Ad infirmitatem mannum</foreign> To handum; Þis lacecræft
sceal to þan handan, þe þæt fell of pyleþ: Nim betan ane handfulle
and lactucan ane handfulle and coliandrone ane handfulle and cnuca eall
togadere; nim þanne cruman and do on wæter and þa wyrt mid and wurme
þanne wel þa wurtan on þan wæter and þa cruman mid; wyrc þanne
clyþan þarof and bind uppan þa handan ane niht and do þus þa lange,
þe hit beþurfe.
 49.29.13. <foreign>Item ad vnguem scabiosam</foreign> Þis sceal to scurfedan
næglum: Nim plumsewes anes scyllinges gewyht and swegles æpples twegean
scyllenges gewyht and cnuca hy togadere; smyre þa næglas mid and læt hy
beon swa gesmyrede.
 50.29.18. <foreign>Ad eos, qui non habent appetitum ad cibum</foreign> Þis hys god
ta þan mann, þe hura metes ne lyst, þæt Greccas hataþ blaffesis, and
Ypocras seggeþ, þæt seo untrunyss cymþ of þrim þingum, oþþer
of cyle, oþþer of miclum hæte and drince, oþþer of lytte þte and
drince, oþþer of miclum wernesse.
 50.29.23. Gif hyt cumeþ of þan cyle, þanne scealt þu hym
helpan mid baþe; gif hyt cymet of mycele drence, þanne scel he habba
forhæfdnysse; gif hyt cymeþ of mycle swynce oþþer of earfodnysse,
þanne scealt þu hym don eced wyd hunige gemenged oþþer drinccan ecede
wyd leac gemenged.
 50.31.1. Gif þa untrumnysse cumþ of þan cyle, þanne nim
þu beferes herþan and barne to duste and grind piper and meng piper and
þæt dust togadere and nim sticcan fulne þas gemengede dustes and do in
ane cuppefulle wynes and wlece þanne þæt win mid þan duste and sile
hym drinca.
 50.31.6. Oþþer nim peretrum wyð mede gemenged, swa micel swa
gemenged wæs þæs oþþeres, and sile hym drince.
 51.31.9. <foreign>Ad strictum pectus, siue ad asmaticos</foreign> Þisne læcedon
do þan manne, þa hym beoð on hyra brosten nearuwe, þat Greccas
hæteð asmaticos, þæt ys nearunyss; and uneaþe mæg þane
fnæst to do and utabringan and hæfd hæte breost and byd innen mid
micle nearnysse; and hwilan he blod hræcþ and hwylum mid blode gemenged,
and hwile he riþaþ, swylce he on dueorge sy; and micel spatel on ceola
wyxeþ and syhþ adun on þara lungane.
 51.31.16. And þus byð þat yfel acenned: Ærest þur mycele
æteþ and drincas þæt yfel hym on innan wyxt and rixað swa swyþe,
þæt hym næþer ne meteþ ne ealaþ ne lyst.
 51.31.19. Þus þu scealt hine halan: Do hyne into þan huse,
þe beo næþer ne to hæt ne to ceald, and læt hym læce blod on
þan wynstran earme, gef he þare ylde hafeþ; gif þu þanne on þan
earme ne mæge, þanne sceal þu hym læten blod mid cyrfetum betwex
þan scoldrum on þa ylcan wysa, þe mann mid horne deð.
 51.31.24. Gyf wyntra sy, þanne scealt þu niman pollegian and
seoð hy on watere, nim þanne þa wyrta and wyrce togadere swa micel swa
celrus; þacc yt þanne gelomelice mid þan wermum wætere betwex þan
sculdrun/ oþþer mid harehunan, gif þu dueorgeduostle næbbe.
 51.31.29. And gif þur þis hæl ne beon, nim uentuosam and
lege under þa earmes and anbutan þane mægen and nim þane fele cyne
wyrta and wyrc to sealfe and smeri abotan þan mæge mid sare selfe; nim
þane hnesce wulle and dupe on ele, þe beo of cypressan, and smyre anne
clæþ mid þan ele and wrið þane clæþ abutan þan mægan and
smyre abutan þane swyran mid þan ele and abutan þa hrigbræde
geloemelice/.
 51.33.3. Wyrc þanne clydan of eorþan, þa mann nemneþ nitro,
þa byþ fundan on Ytalia, and do þar piper to and lege to þan sare, fort
þe man wearmie; nym þanne narð and pintreowes sæp and panic and wyrc
þær drenc and syle hym drince.
 51.33.7. Nim þanne eft cicenamete ane handfulle and þry
æpple of celidonia; nim þanne ane healfne sester wynes and seoþ hi, fort
hy beon wel gesodene; syle hym þanne drincan þry dæges, ælce dæg
ane cuppan fulne.
 52.33.11. <foreign>Item ad pectus</foreign> Þes læcedom sceal to þan mann,
þe byð yfele on þan breostam.
 52.33.13. Þur þa breost fela freccenysse synden, þe on þe
manne becumeþ.
 52.33.14. And soþ hys, þæt ælc wæte cymd ærest ut
of þan magan, and þur þane wæten þa breost beoþ geheafugede and
þa heorte ge sydu byð gefullede mid yfele blode; and æfter þan ealle
þa ædran slapad and þa sina fortogiað and eal se lichama byþ faþ
and þa eaxle særgeaþ and sa sculdraþ teoþ togadere, and hyt pricaþ
innan þan sculdru and on þan hrigge swilce þar þornas on sy, and hys
andwlita byð eall awend.
 52.33.21. Þanne þu þas tacnunge seo on þan manna, þanne
scealt þu hym blod lætan; and gif þu ne dest, hit cym hym to mucele and
stranga adle, forþan þa æddra and þa lime beoþ gefullede myd
mucellere fulnesse.
 52.33.24. Forþan we byddaþ æræst, þæt mann hym
wyrce/ speaudrenc, forþan eal þæt yfel, þe byð on þare heorta and
on þan breoste, eall yt sceal þanne ut and beo þa heorta and þa breost
and þæt heafod swa wel geclansæd.
 52.33.28. And gif he þanne þa spatl swyþe utspæte, þanne
hys þat þe hyfela wæte, þe on þan heafode rixaþ; and eall se
lichama geswæred byþ and gehefeguþ, eal swylc he of mycele swynce come,
and ealle he byþ geswenced and, bute he þe hraþar gehæled beo, hyt cum
hym to mycele yfele.
 52.35.1. Þus man hine sceal læcnie: He hine forhabban wyð
feala cunna metas and drencas and wyð gebræd flæsc and wið ælces
orffes flæsc, þe cudu ceowe, and drince leoht wyn, þæt hym ne
þyrste.
 52.35.4. Ac ceowe hwytes cuduwys sæd and fiffingran ælce
dæg, ær he etan; and wite þu gewyslice, gif he mid earfodnysse hwest
and yt uthræcþ, þanne hys þæt clænsunga þara breosta.
 52.35.7. Þanne sceal he etan drigne hlaf and cyse, and ne cume he
on nane cyle, þe hwile þe he seoc beo, ac beo on wermum huse, and hæte
hym man bæþ swa hraþa, swa hys wisa godige.
 52.35.10. Nim þanne earixena wyrtruman and glædene more and
swearte mintan and mucgwurt and drige to duste and do þær æcern to,
oþþer hwætena flysma; mengc togædera, meng þar þanne hunig to and
wynberigea/ coddes and pices sum dæl and hwyttre gosu smere; seoð þanne
eall togadera on anu niwe croccan; nim þanne wulle, þe ne com næfre
awaxen, wyrc cliþan þærof, lege þæruppa þa sealfe wel þicce.
 52.35.17. Wyrð þanne to þan breostan, swa hæt swa he
hattest forberan mæge; þanne þeo beo acoled, lege oþerne wearme
þarto, and do þus ðe hwyle hym þearf sy; wyrce hym drenc gode, þe
ægþer clænsige ge þa breost ge þane innoþ; and bace hym man
þanne wearmen hlaf be heorþe, and ete þane manige dæges þane hlaf
þe wyrm.
 52.35.22. Nim eft cicenemete and wermod and lauberigan and do hwyt
cudu/ oþer gerusodne ele to and gnid eall togadere mid ele mid eall; wyrme
þane þa breost to heorþan and smyre hy þanne mid þare scealfe.
 53.35.27. <foreign>Ad idem</foreign> Eft nim cicenemete and seoþ on wine; do
þanne ele to, þe beo of frencissen hnutu, and drince þæt.
 54.35.30. Wyð þan scearpan bane, þe betweox þan breostan
byþ; Þus man sceal wyrcean þane cliþan to þan scearpan bane, þe
betweox þan breostum byð, gif hyt sar sig: Nim ealdne swynes risel twegea
punda gewiht and wexas syx scyllinga gewyht and eles swa mycel and þæt
sæpp of cypresso swa micel and fearres smere fif scillinga wyht and panecis
fif scillinga gewyht and ysopa feorwer scillinga wyht and galpanan feorfer
scellinga/ wyht and beferes herþan feorfer scillingaþ wiht and hwitere gose
smere anes sceallinges wyht and euforbeo swa micel, and pyne æl togadere and
do in ane boxs, and nime syþþan swa oft swa he beþurfe.
 55.37.10. <foreign>Ad idem</foreign> Eftsona to þan ylcan: Nim niwe butera twegen
dæles and þane þriddan dæl nifes huniges and ane gode cuppan fulle
wines and hæt þat wyn on ane clæne panne, and þanne hyt wel hæt
byð, do þæt hunig and þa butera þærto and syle hym þanne drinca
fæstende ane cuppan fulle.
 56.37.16. <foreign>Ad vmbilicum</foreign> Þisne læcedon man sceal do þan
manne, se his nafulsceaft intyhþ.
 56.37.18. Nim eormeleaf and seoþ and wyrð þanne swa hæt
uppan þane nafelon.
 57.37.20. <foreign>Ad idem</foreign> Eftsona to þan ylcan: Nim hwit cudu and
weremod and cicenamete and wyll eall togadere; nim þanne þa wyrta and
streuwa uppa ane clæþe and bynd swa hate uppa þane nafelan.
 58.35.24. Wið heortan and sidane sore <foreign>Ad morbum cordis et
lateris</foreign> Wyð heortan ge sydu unhæle; Þisne læcedom mann sceal do
þan mann, þeo beo on heora heortan ge sidu unhale.
 58.37.28. Þus þu scealt þat yfel ongyta on þan manne: Hym
byd hynnene eall swylce he si eall tobrocen, and he hwest swyþe hefelice and
micelne hefe gefret æt hys heortan, and þat he uthræcþ, byþ swyþe
þicce and hæfet hwyt hyw.
 58.39.1. Þan scealt þu hine þus læcnigean: Nim grene helda
and cnuca hy swyþe smale and nim ane æg and þa wrut and swyng togadere;
nim þanne swynes smere and ana clæna panne, wylle þanne þa wurt mid
þan æge on þan swunes smere innan þare panne, fort hyt genoh beo, and
sile him fæstenda eta; and æfter þan he sceal fæsten seofan tide,
ær he ænigne oþerne mete etan.
 58.39.7. And gif nabbe grene helda, nime þat dust and mæcige
mid þan æge and bruce þysses læcecræft, fort he byð hæl.
 59.39.10. <foreign>Ad eos, qui nimis saliuam conspuunt</foreign> Þis sceal þan
manna to læcecræfte, þe swyþe hyra spatl utspiwaþ, and hy habbaþ
swyþe/ heue magan.
 59.39.12. Þanne ys god, þæt mann foresceawie, hwanne seo
seocnysse sig, forþan þeos ædle ne eglad ælce manne gelice.
 59.39.14. Sume men hyt eagles hof þas heafedes wæten, and
sume men hyt eagles, þanne hi fæstende beoþ, and hy swyþust hyre spatl
utspiwaþ, of hy fulle beoþ, and næfre hy ne swycaþ, ac þanne hi
hungrie beoþ.
 59.39.18. Þu miht þa adle gecnawa, forþan of þara hæten
byþ þæt spatl tolysed, and þa micele spatl of þara mycele hæte,
ealswa þæt treow, þæt man on heorþe leges; for þare mycele
hæten, þe þæt treow barned beoþ, þare wylþ ut of þan ende
water.
 59.39.22. Þus þu hyne scealt læcgnie: Nim gingyfran twelf
penega wyht and piperes feower and twentiga penega gewhyt and hunige heahta and
feorwertig penega gewyht; meng þanne eal þas togadere and sille hym
fæstende etan þarof twege sticca fulle oþþer þru.
 60.39.27. <foreign>Ad acidiua</foreign> Wyþ þæt hæte wæter, þe scyt
upp of þan breosten; <foreign>Ad acidiua</foreign> þæt hys þæt hæte wæter,
þe scet upp of þan breostan and hwylan of þa mæge.
 60.39.30. Þanne sceal he drinca fif handfulle scealtes
wæteres.
 60.41.1. And nim eftsona wermodes sæd and seoþ hyt on watere
and menge þærto wyn and drince hyt þanne.
 60.41.3. Eallswa nim þro pipercorn oþþer fif and hete hyt.
 60.41.4. Eft nim bettonica anes scyllingas gewyht and seoþ on
wætere and sile him drinca fæstinda.
 60.41.5. Nim eft rudan and cnuca and lege hy þanne on eced and
sile hym fæstende drinca.
 60.41.7. Eftsona nim lufestices sæd ane handfulle and ete hyt.
 61.41.8. <foreign>Potus prouocans vomitum</foreign> Þes lacecræft sceal þan
mann, þæt spiwan wyllan.
 61.41.9. Wyte þu gewyslice, þæt se speaudrenc deaþ hym
mycel god and fultum ge on þa breostan and on heort ge sida and on þara
lungane and on þare milta and on þan innoþ and on þan mæga ge on
ealle þa yfele wæta, þe wyþinna þe mægen beoþ and abeotan þa
heortan.
 61.41.14. Eall þe drenc afyrsaþ and aclænsaþ þa hylc
þing, swa þar weaxan, þe byð to yfele in þan mann; þur þane drenc
he sceal beon gelyþegod and alysed.
 61.41.17. Þe spæudrenc ys god ær mete and betra æfter
mete, forþan þe ealde læces hyt þus wyrtan, þat seo fastnysse
þæs yfeles wætan on þan heafede and þæt oferflawende yfel on
þan breostan byð astired æfter þan mete, and se yfela wæta on þan
gellan byð eac astired; þanne þur þane dreng he byd afeormud and ne
geþafaþ, þæt þær ænig yfel wæta beo gesamnad innan þan
mægen.
 61.41.23. Þus þu scealt þane spæawdrenc wyrcean: Nim smale
napes and lege hy on eced and do þar hunig to and læt hy licgean ane niht
þæron ofgotene; ete þanne a morgen, fort he full sy, drince þanne
after wearm wæter.
 61.41.27. Nim þanne an feðere and dyppe on ele and stynge on
hys muþe, oþþer his fingers do on hys muþ, þæt he þane
spæudrenc astyrie.
 61.41.29. And eftsona: Nim cuppan fulle wæteres and sealtes and
meng swyþe togadere, of þæt sealt moltan sy; do hyt þanne on ane
croccan an nyht, nim hyt a morgen and dreahne hit þurh linnen clæþ and
syle him drinca.
 61.41.32. Þanne se drenc hyne styrge, þanne sile him drince
gelomlice wearm wæter, þæt he þa bet spiwe.
 62.43.1. <foreign>Item: Potus leuior ad vomitum</foreign> And eft, gyf þu wylle,
sile hym leohtran dreng.
 62.43.2. Nim þanne wearm wæter and syle hym drincan, duppe
þanne a feþer on ele and do on hys muþ, oþþer hys fingres, and he
spiþ sona.
 62.43.5. Eftsona nim endlufun leaf of bulgagine, ofgeot hy ane
niht mid wyne, þanne on morgen nim þa leaf and cnuca hy on treowenum
fæte and ofgeot hy mid þan ylcan wyne, þe hy ær ofgotene wæran and
sile hym drincan.
 62.43.8. Nim eft eallan wyrte wos swa wearm twegea dæles and
huniges þan þriddan dæl and meng togadere and sile hym drincan
fastende.
 62.43.11. And nim eftsana grene cyrfætan an handfulle and do hy
on wyn and do þarto hunige and do hy on ealu and sile drinca.
 62.43.13. And eftsona nim curfettan wyrtruman and cnuca hy and
wring þærof anes ægessculle fulle þæs woses and eles æne
ægessculle fulle and ellan wyrte wurtrumen nim þanne and cnuca hy and
wring þærof ane sculla fulle and twegra ægersculle fulle wynes, and men
eall togadere and sile hym drincan on stufbaþe.
 63.43.19. <foreign>Contra nimium vomitum</foreign> Þisne lacecræft mann sceal
don manne, þæt swyþe spywaþ, gif wullaþ, þat hit astonden,
þæt Greccas hateþ apoxerrisis; þæt sinden þa menn, þa after
þan þe hy hure mete habbaþ geþiged, þæt hine sceollan aspywan, and
hwylan ær hy etan, hy spiwaþ, and þe mæga sargað, and þe innoþ
toswylþ, and he byþ on ælce lime gwergi, and singanlice hym þurst, and
se ansine and þa fet beoþ toswollen, and his anwlita byþ blac, and his
migga byþ hwit, and he sceal gelomelice migan.
 63.43.27. Þus þu scealt hine hrædlice læcnige: Gif þa
ylda habbe, læt hym blod of bam þa foten byneoþan ancleowe; swa si
þæt blod forlæte, þæt eallunga se seocca ne getorige, and þa
þing, þe þane magen healdeþ, þæt hy næfre forþan forwyrþan,
and þeo oþru blodlæse ys, þe þu þane seoccan læcnige scealt,
þæt ys, þæt þu hym scealt lætan blod under þare tuncgan,
þæt þeo blodlæse þane mann alihte: and æfter þæt seo
blodlæse si gefylled, þu hine scealt scearpigean.
 63.43.35. Nim þann sealt and gnid þa wunda mid; nim þanne
cicenamete and wyllecærsen and eorme leafes sæd and seoþ hy on watere;
hwonlice meng þarto ele and hunige and wyrc þanne clyþan þerof and lege
þarto þru dæges and þre niht.
 63.45.4. Eftsona nim gladenan and hlutter pic and meng togadere and
do to ele and wex and beferes herþþan and galpanan and panic and hwyt cudu;
cnuca þanne eall þas togadere and magce togadere, meng þarto þanne
ecede and wyrce clyþan of þissum and lege þarto.
 63.45.8. Eftsona nim alewen and myrra and hwit cudu and ægra
hwit, meng eall togadere; nim sona acuma and wylle þaron and legc aforen
angen/ þane mæge; and after þyssum nim weremod and dyle, cnuca
togadere.
 63.45.12. Nim þanne ele, seoð þa wyrta, wyrma þanne þa
fet and þa handa, wyrce þanne clyþan of þisse wyrta and bynd swyþe to
þan handan and to þan fotum and myd swyþe drigeon handum straca geornlice
þane innoþ and æfter þissum unbynd þa fet and þa handa and smyre
hy lange hwile mid þare sealfe and forhabban hyne wyð micele gangas and nim
getemsud melu and bac hym anne cicel of and nim cumin and merces sæd and
cnede to þan hlafe and syle hym etan hnesce ægere mid þan hlafe and
hetan pinhnutena cyrnles and amigdalas and oþera hnutena cyrnlu and wyrce
hym blacne briuþ and forhabbe hyne wyð ælc þweal, and gif he after
spiwe/, sile him drincan hlutur ecede, ær he eta and after hys mete.
 63.45.24. Wyð þan ylcan: Nym betonican swa grene and gnid hy on
wætera and do þonn sum dæl huniges to and sile drincan fæstende ane
cuppan fulle.
 63.45.26. Nim eft bettonican þreora scyllange gewyht and seoð
hy on hunige sweþe and stire hy gelomlice; wyrc þann swa greate clympran
feowur swa litle æceran and sile hym þann fæstende etan on wearmum
wæteran feowur dages, ælc dæg ane clyne.
 63.45.30. Eft nim saluian ane handfulle and cnuca hy swyþe smale
and nim twelf pipercorn and grind hy smæle and nim þann aegru and swing
heo/ togædere mid þam wyrtum and mid þan pipore; nim þane ane clæne
panne and hyrste hy mid ele and þann hy beon cole, ete hy þann
fæstinde.
 63.47.3. Nim eft dyles sædes twelf penega gewiht and piperes
ælswa fela and cimenes swa fela and gnid hit to duste; nim þann mintan and
seoð hi on wætera and do þærto gehwæde wyn, drinca, þane he
wylle to hys bedde.
 63.47.7. Eftsona, gif se man spiwan, and he ne mage etan: Syle him
drincan elenam wyrtrumann oþþer ualerianam leaf oþþer myllefolyam wyð
wyne gemengged.
 63.47.9. Eftsona, gif man sy gewunulic, þæt hyne þyrete:
Nym lubestican nyþewearde and gnid on wine and on watera and sile hym
drincan.
 63.47.12. Eftsona nim elenam and spelter and seoþ on wine and
sile hym drincan.
 63.47.13. Þis ys seo selesta drenc wyð þæt broc.
 63.47.14. And wyð þan ylcan: Genym hwit cude and alewan and
mirra and gingiferan and cymen and grind hy eal togadere and do hunig to, swa
fela swa þærf sy.
 63.47.16. Nim þann linnenne clæð and lege þa sealfe uppan,
bynð/ þann ofer þane mægen.
 63.47.18. Þann clansaþ þa scealfe þane innoþ and þa
werinysse aweg gedeð and þann magan gewyrmþ.
 63.47.19. Wyþ þan ylcan: Nim swefles ehta penega gewyhta and
cnuca hine smale; nim þann an hrere bræd æg and do hyt on innan and
sile hym etan.
 63.47.22. Eftsona, gif þu wylt þe werinyssa aweg don of þan
mann, þann þat yfel hyne geþreadne hæfð, of ðe þurft aweg adon:
Nim hwyt cudu and gyngyfere and recels and lauwinberigean and cost, ælces
þissa emfela; nim þann of oþþrum pyhmentum ane sticcan fulne and gnid
hy eal togadere; nim þann wateres twegen dales and wines þann þriddan
dal, meng þann eall togadere and syle him drincan.
 64.47.29. <foreign>Ad emoptoycos, latine dicitur reiectatio: Ad emoptoycos</foreign>
þæt Greccas hateð amatostax, þæt ys on ledene genemned reiectatio,
and on englisc ys haten blodrine.
 64.49.1. Þus him egleþ se blodrine: Hwilum þurh þa nosa hym
yrnþ þæt blod, hwilum þane on arsganga sitt, hyt hym fram yrnaþ.
 64.49.3. Ac þa ealde læces sædan, þæt þeos þrowung
ys geset of feofer þingum, þæt ys of þan breoste and of þan magan
and of ædran and of þan þearman.
 64.49.5. Galwenus se læce hyt of hys snotornysse þus wrat: Gif
hyt on þan breoste byð oþþer on þan magan, þanne þurh þann
spiþan þu hyt miht gecnawen; gif hyt byþ on þan ædran oþþer of
þare bladre, þu miht þurh þane miggan hyt gecnawan.
 65.49.10. <foreign>Si dolor et infirmitas sit in visceribus</foreign> Gif hit byð
of þan þerman, þanne myht þu þurh þane arsgang hyt gecnawan.
 65.49.12. Hit byþ ongyton on sume manne, þæt þæt blod
hym ut of þan heafode utwylþ, and on suma hwilum, þæt hyt utsprinþ
þur þa twa litlan þurlu, þa innan þara ceolan beoþ, forþan þa
ædran beoþ tobrocone, þa inna þa þurlu beoþ.
 65.49.16. And hwilun of þare ceolan þæt blod utwylþ,
hwilum of goman, hwylum of þan scearpan banum, þe bytweox þan breostan
byþ, and hwylum of þare lungone, hwylum of þan magen, hwylum of þan
innoþe, hwilum of þan lendune.
 65.49.20. Þis ys þæt gescead þara lacnunge: Gif þat blod
oþ þan heafode wyll, þus þu scealt hyt agytan: He hwest hefelice, and
sindrig blod he utracþ.
 65.49.22. Þane, gif þa adra byþ tobrocen innan þan þurlu,
of/ þan uue dropaþ uppan þa tunga, and of þara tungan hyt ingehwyrfþ
and he agynþ to brecanne, þane to spiwanne.
 65.49.25. Þann gif hyt cumþ of þare þrotan, þus þu hyt
scealt agitan: Þann he hwest, þann smyit hys tunge, and he uthræþ
wurmsig blod, and þeo þrutu byþ mid sare gemenged, swa swiþe, þæt
he hyt utan gefret.
 65.49.28. Gif hyt of þan goman byþ butan blode, and swiðe
uthreæcþ, þann todo þu hys muþ, and hawa, hwæþer hys ceaflas
sin toswollene, and he eaþelic nan þing forswoligon ne mæg.
 65.49.31. Þann, gif hyt of þan scearpe bane byþ, þæt he
sarlice hwest, and blod utspiuwþ and micel blod astyreþ and gif gæd, hys
breost beoð gesargude, þann wite þu gewyslice, þæt þa adran synd
tobrocene, þe on þa þurlun synd gesette.
 65.51.4. Þann, gif þat blod of þa lungune cymþ, þæt
agyt þu hyt þus, gif þat blod beo swyþe read and clane ut to spiwanne,
and he mid hwostan hyt uthræcþ butun alcum sare.
 65.51.7. Gif þat blod of þan innoþe flowe, þæt wyte
þu, þæt sindon wunda on þan þearmum, and þann he to arsganga
gæþ, þanne þæt hym fram gæþ, byþ swyþe wyþ blode
gemenged.
 65.51.10. And þann, gif hyt byþ of renys, oþþer þan
lendene, þane cumþ þæt blod of þara blæddran; and þæt he
myhþ, byþ sweart oþþer hwyt oþþer read, forþan of yfelre adle
becymþ þis þing on þan mann.
 65.51.13. Þus þu hyne scealt lacnige: Do hyne on wearme huse
and on beorht and bedde hys bed myd morsecge oppan þara eorþa.
 65.51.15. And he hyne sceal forhabban wyþ fela þingas: þis ys
ærest wyþ micele spæce; and wyþ yrsunga and wyþ hamed þing and
fram alce furwerfetum flæsce and fram smyce and fram alce ungeþilde,
forþan þa addran berstað hwyla for þan miceles blodes þinge, þe on
þan/ lichama and on addra byþ.
 66.51.21. <foreign>Ipocras dicit quod quidam plures venas quam alii
habeant</foreign> Ipocras se læce atwuwde, þæt on sumum lichama beoþ ma addra,
þane on sume, and þe lichama byþ wearmra, þann se þe smalran addran
and þa swa feawa ann beoþ.
 66.51.26. Þane þe lichama and þa addran beoþ þæs
yfelan blodes fulle, þann scealt þu hym læten blod on þan earme, gif
he þara hulde habban; and wyrc hym siþþan twegen firesce clyþan and
bind oþerne betwex þa sculdru, oþerne betweox þa breoste and syle hym
ealra ærest etan gebrædne swam.
 66.51.30. And gif þæt blod utwealle oþan heafode, þann
cnuca þu swam and nim wæter and hunig and meng togadere and sile hym
drincan.
 66.51.32. Nym þann ecede and hunig and meng togadere.
 66.53.1. Nim þane an feþere and dyppe þaron and smyra þann
þa stowe mid.
 66.53.2. Loca, hwær þæt blod utwealle, gif þu þa stowe
geracen mægen.
 66.53.3. Gif þat blod of þara ceolan utwealle, nym cole,
spongiam/ and swam and sealt and cnuca eall togadere and bynd þann þane
clyþan uppa þa þrotan and sile hym ærest drincan finul on hluttrun
wine and sile hym etan nywe beoblæd; and hym byd sona bet.
 66.53.8. And gif þat blod on þara lungane si, þane nim
wegbrædan and cnuca hig and wring þarof þæt wos and drinc.
 66.53.10. Gif hyt byþ of þan scearpan bane, þa betwex þa
breosta/ byþ, þann nym þu cealde swam and scealt and cnuca togadere; nym
þane spongyam and lege þa scealfe on uppan and bynd to þan breostan;
cnuca þann swam and do hine on watere and drinca hyne butan sealt, and gif he
þare ylde habban, þann læt þu hym blod and bynd þa scealfe to þan
breostan þane.
 67.53.17. Gif þæt blod of þan innoþe cumþ. vii.


END_TEXT
START_TEXT

Alex
B22.1.
Alexander's Letter to Aristotle: Rypins 1924, 1-50.



 1. Her is seo gesegenis alexandres epistoles þæs miclan
kyninges & þæs mæran macedoniscan þone he wrat & sende to
aristotile his magistre be gesetenisse indie þære miclan þeode, & be
þære widgalnisse his siðfato & his fora, þe he geond middangeard
ferde.
 8. Cwæþ he þus sona ærest in fruman þæs epistoles.
 9. Simle ic beo gemindig, ge efne betweoh tweondan frecennisse ura
gefeohta, þu min se leofesta lareow & efne to minre meder &
geswystrum þu me eart se leofesta freond.
 13. Ond for þon þe ic þe wiste wel getydne in wisdome, þa
geþohte ic for þon to þe to writanne be þæm þeod londe indie,
& be heofenes gesetenissum & be þæm unarimdum cynnum nædrena,
& monna, & wildeora, to þon þæt hwæthwygo to þære
ongietenisse þissa minra þinga þin gelis & glengista geþeode.
 20. Þeah to þe seo gefylde gleawnis & snyttro næniges
fultumes abædeð sio lar þæs rihtes hwæþere ic wolde þæt
þu mine dæde ongeate, þa þu lufast & þa þing þe ungesewene
mid þe siond, þa ic in indie geseah þurh monigfeald gewin & þurh
micle frecennisse mid greca herige.
 26. Þa ic þe write & cyþe, & æghwylc þara is
wyrðe synderlice in gemyndum to habbanne æfter þære wisan þe ic hit
oferseah.
 29. Ne gelyfde ic æniges monnes gesegenum swa fela wundorlicra
þinga þæt hit swa beon mihte ær ic hit self minum eagum ne gesawe.
 32. Seo eorðe is to wundrienne hwæt heo ærest oþþe
godra þinga cenne, oððe eft þara yfelra, þe heo þæm sceawigendum
is æteowed.
 35. Hio is cennende þa fulcuþan & wecga oran, &
wunderlice wyhta, þa þing eall þæm monnum þe hit geseoð &
sceawigað wæron uneþe to gewitanne for þære missenlicnisse þara
hiowa.
 39. Ac þa ðing þe me nu in gemynd cumað ærest þa ic
þe write, þy læs on me mæge idel spellung oþþe scondlic leasung
beon gestæled.
 41. Hwæt þu eac sylfa const þa gecynd mines modes mec a
gewunelice healdon þæt gemerce soðes & rihtes.
 44. Ond ic sperlicor mid wordum sægde þonne hie mid dædum
gedon wærun.
 45. Nu ic hwæþre gehyhte & gelyfe þæt þu þas
þing ongete swa þu me ne talige owiht gelpan & secgan be þære
micelnisse ures gewinnes & compes.
 48. For ðon ic oft wiscte & wolde þæt hyra læs
wære swa gewinfulra.
 49. Ic ðæs þoncunge do greca herige & swyðost þæm
mægene þære iuguþe & þæm unforswyþdum urum weorode, for
þon on ieþum þingum hie me mid wæron & on þæm earfeðum no
from bugon.
 54. Ac hie on þære geþylde mid me a wunedon þæt ic
wæs nemned ealra kyninga kyning.
 56. Þara weorðmynta blissa þu min se leofa lareow.
 57. Ond ic nu þas þing write to þe gemænelice & to
olimphiade minre meder & minum geswustrum for þon incer lufu sceal beon
somod gemæne.
 60. And gif hit oþor bið, þonne æteawest þu læsson
þonne ic nu ær to þe gelyfde.
 62. On þæm ærrum gewritum þe ic þe sende, ic þe
cyþde & getacnode be þære asprungnisse sunnan & monan & be
tungla rynum & gesetenissum & be lyfte tacnungum.
 66. Þa ðing eall ne magon elcor beon buton micelre gemynde swa
geendebyrded, & fore stihtod.
 68. Ond nu þas niwan spel ic þe ealle in cartan awrite.
 69. Ðonne þu hie ræde, þonne wite þu þæt hie ealle
swylce wæron, Swa þam gemyndum gedafenode þines alexandres þe to
sendanne.
 72. On maius þæm monþe persea se kyning dariun æt gande
þære ea we hine oforcwomon, & oferswyðdon, & us þær in
onweald geslogon eal his londrice.
 75. Ond we þær settan & geendebyrdedon ure gerefan
þæm eastþeodum & monegum cynelicum weorðmyndum we wæron
gewelgode.
 78. On þæm ærron epistole ic þe þæt sægde, &
þy læs þæt eow seo sægen monifealdlicor bi þon þuhte to
writanne, ic þa wille swa lætan, & þa secgon þe nu ðær
gewurdon.
 82. On iulius monðe on þæm ytemestum dagum þæs monðes
we cwomon in indie lond in fasiacen þa stowe.
 84. Ond we þa mid wunderlicre hreðnisse porrum þone cyning
ofercwomon & oferswyðdon.
 86. Ond we ealle his þeode on onwald onfengon, & þæm
londe we wæron monegum cynelicum weolum geweorðode.
 89. Ac ic wolde þæt þu þa ðing ongeate þa ðe
weorðe sindon in gemyndum to habbanne.
 90. Ærest ic þe write be þære unarimedlican mengeo his
weoredes, þæs wæs buton unarimedlican feþum, sixtene þusend monna
& eahta hund eoredmanna ealle mid heregeatwum gegerede.
 95. And we þa þær genoman feower hund elpenda, & on
þam ufan stodon gewæpnode scyttan, & þa torras & þa scylfas on
him bæron þa elpendas þe ða byrnwigon onstodan.
 99. Æfter þon we ða cynelican burh porres mid urum wæpnum
in eodon.
 100. Ond his healle & þa cynelican geseto his sceawedon.
 101. Þær wæron gyldene columnan swiðe micle &
trumlice & fæste, ða wæron unmetlice greate heanisse upp, ðara
wæs þe we gerimdon be þæm gemete <foreign>cccc</foreign>.
 105. Þa wagas wæron eac gyldne mid gyldnum þelum anæglede
fingres þicce.
 107. Mid þy ic ða wolde geornlicor þa þing geseon &
furðor eode þa geseah ic gyldenne wingeard trumlicne & fæstlicne,
& þa twigo his hongodon geond þa columnan.
 111. Ða wundrode ic þæs swiðe.
 111. Wæron in þæm wingearde gyldenu leaf & his hon
& his wæstmas wæron cristallum & smaragdus, eac þæt gimcyn
mid þæm cristallum ingemong hongode.
 115. His brydburas & his heahcleofan ealle wæron
eorcnanstanum unionibus & carbunculis þæm gimcynnum swiðast
gefrætwode.
 118. Uton hie wæron elpend banum geworhte þa wæron
wunderlice hwite & fægere & cypressus styde & laurisce hie utan
wreþedon, & gyldne styþeo.
 122. Hie uton wreþedon & aþrawene ðær ingemong stodon,
& unarimedlicu goldhord þær wæron inne & ute &
monifealdlicu hie wæron & missenlicra cynna.
 125. And monig fatu gimmiscu & cristallisce drync fatu &
gyldne sestras ðær wæron forð borenne.
 128. Seldon we þær ænig seolfor fundon.
 129. Siðþan ic þa me hæfde þas þing eall be gewealdum,
þa wilnode ic indeum innan wearde to geseonne.
 131. Ða becwom ic on caspiam þæt lond mid ealle mine
herige.
 133. Þa wæs ðær seo wæstmberendeste eorþe ðæs
þeodlondes.
 134. And ic swiðe wundrade þa gesælignesse þære
eorðan & ic swiðe wundrade þa gesælignesse þære eorðan
& ic efne gefeonde in minum mode geornlicor ða lond sceawigean wolde.
 138. Þa sægdon us ða bigengean þæs londes þæt we
us warnigan scoldon wið þa missenlican cynd nædrena & hrifra
wildeora þy læs we on ða becwomon.
 142. Þæra mænego in ðissum dunum & denum & on
wudum, & on feldum eardigeað & in stanholum hie selfe digliað.
 144. Ac hwæþre ma ic wolde þæm frecnan wege &
siðfatum foeran ðonne þæm gehyldrum wegum, to ðon þæt ðone
fleondon porrum of þæm gefeohte þæt ic hine gemette ær he on þa
westenu middangeardes gefluge.
 149. Ic me ða mid genom <foreign>cc</foreign> ladþeowa & eac <foreign>l</foreign> þe ða
genran wegas cuðan þara siðfato.
 151. Ða ferde we in agustes monþe þurh þa weallendan sond,
& þurh þa wædlan stowe wætres & ælcere wætan.
 153. And ic mede gehet þæm us cuþlice gelæddon þurh
þa uncuðan land indie & mec wolde mid mine herige onsund gelædon in
patriacen þæt lond.
 157. And swiðast ic wilnade þæt hie me gelæddon to
þæm dioglum godwebwyrhtum, ða þonne wunderlice of sunnan treowcynne
& of his leafum & of his flyse, þæs treowes spunnon & swa eac
to godewebbe wæfon & worhtan.
 162. Ac hie þa londliode tiolodon ma ussa feonda willan to
gefremmanne þonne urne, for þon þe hie us gelæddon þurh þa lond
þe þa unarefnedlican cyn nædrena & hrifra wildeora in wæron.
 166. Ða ongeat ic selfa & geseah of dæle þæt me þa
earfeðu becwoman.
 168. For þon ic ær forlet & ne gymde þara nytlicra
geþeahta minra freonda & þara monna þe me þæt logon þæt ic
þæm wegum ferde.
 171. Ða bebead ic minum þegnum & hie het þæt hie hie
mid heora wæpnum gereden, & mid þy herige forð ferdon.
 173. And hie eac swylce þæt min weorod & þa mine
þegnas & eal min here goldes & eorcnanstana þæt hie gehergad,
& genumen hæfdon micel gemet mid him wægon & læddon.
 177. For þon hie wendon & ondredon gif hie hit behindon
forleton þæt hiora fynd hit þonne deagollice genomon & onweg
aleddon.
 180. Ond efne swiðe þa mine þegnas & eal min weorod
wæs gewelgod þæt hie uneðe ealle þa byrðene þæs goldes mid
him aberan & alædan meahton.
 183. Swelce eac heora wæpena noht lytel byrðen wæs for
þon eal heora wæpenu þæra minra þegna & ealles mines weoredes
& heriges ic hie mid gyldenum þelum bewyrcean.
 187. Ond eall min weorod wæs on þa gelicnesse tungles oððe
ligite for þære micelnisse þæs goldes.
 190. Hit scan & berhte, foran swa ymb me uton mid þrymme
& herebeacen & segnas beforan me læddon.
 192. Ond swa micel wundor & wæfersien wæs þæs mines
weoredes on fægernisse ofer ealle oþre þeodkyningas þe in middangearde
wæron.
 195. Ða sceawede ic seolfa & geseah mine gesælinesse &
min wuldor & þa fromnisse minre iuguðe & gesælignisse mines
lifes, þa wæs ic hwæthwugo in gefean in minum mode ahafen.
 200. Ac swa hit oft gesæleð on þæm selran þingum &
on þæm gesundrum, þæt seo wyrd & sio hiow hie oft oncyrreð
& on oþer hworfeð, þa gelomp us þæt we wurdon earfoðlice mid
þurste geswencte & gewæcte.
 205. Ðone þurst we þonne earfoðlice abæron &
aræfndon, þa wæs haten seferus min þegn funde þa wæter in anum
holan stane & þa mid ane helme hlod hit & me to brohte.
 209. And he sylfa þursti wæs se min þegn, & hwæþre
he swiðor mines feores & gesynto wilnade þonne his selfes.
 211. Þa he þa þæt wæter me to brohte swa ic ær
sægde þa het ic min weorod & ealle mine duguþe tosomne, & hit
þa beforan heora ealra onsyne niðer ageat, þy læs ic drunce &
þone minne þegn þyrste & minne here & ealne þe mid me wæs.
 217. Ond ic þa beforan him eallum herede seferes dæde þæs
mines þegnes, & hine beforan hiora ealra onsione mid deorweorðum gyfum
gegeafede for ðære dæde.
 221. Ond þa mid þy þe þæt min werod gehyrted &
gestilled wæs, þa ferdon we forð þy wege þe we ær ongunnon ða
næs long to þon in þæm westenne þæt we to sumre ea cwoman.
 225. On þære ea ofre stod hreod & pintreow & abies
þæt treowcyn ungemetlicre gryto & micelnysse þy clyfe weox &
wridode.
 228. Þa we to þære ea cwoman, ða het ic for ðæm
unarefnedlican þurste þe me selfum getenge wæs & eac eallum minum
herige & þæm nytenum þe us mid wæron mine fyrd restan &
wician.
 232. Mid þy we ða gewicod hæfdon ða wolde ic minne þurst
lehtan & celan.
 233. Þa ic þæt wæter bergde ða wæs hit biterre &
grimre to drincanne þonne ic æfre ænig oðer bergde.
 235. And nowþer ne hit se mon drincan meahte ne his ænig neat
onbitan ne meahte.
 237. Þa wæs ic swiðe on minum mode generwed for ðæm
dumbum nytenum, for þon ic wiste þæt men yþelicor meahton þone
þurst arefnan þonne þa nietenu.
 241. Wæs þæra feðerfota nietena micel mænigeo mid me
& micel mænigeo elpenda þa þe gold wægon & læddon
ungemetlicre micelnisse ðusend, & twa þusenda horsa & <foreign>cccc</foreign> buton
þæm eoreda, & <foreign>xx</foreign> þusenda feþena.
 246. Þonne wæs þridde healf þusend mula ðe þa seamas
wægon, & <foreign>xxx</foreign> þusenda ealfarena & oxna þa ðe hwæte
bæron twa þu senda olfenda, fif hund hryðra þara þe mon
dæghwamlice to mete dyde.
 250. Wæs unrim getæl eac þon on horsum & on mulum &
on olfendum & on elpendum ungemetlicu mængeo us æfter ferde.
 253. Ealle þa wæron mid unarefnedlice þurste geswencte &
gewæcte.
 255. Ða men þonne hwilum hie þa iren geloman liccodan hwilum
hie ele byrgdon & on þon þone grimman þurst celdon.
 258. Sume men ðonne of hiora scome þa wætan for þæm
nyde þigdon.
 259. Seo wise wæs þa iu me on twa healfa uneþe ærest be
minre seolfre nedþearfe, & mines weorodes.
 262. Het ic þa ælcne mon hine mid his wæpnum gegerwan,
& faran forð & þæt eac fæstlice bebead ðæt se mon se ne
wære mid his wæpnum æfter fyrdwison gegered, þæt hine mon scolde
mid wæpnum acwellan.
 266. Ða wundredon hie swiðe for hwon hie þa hefignesse &
micelnisse ðara wæpna in swa miclum þurste beran scoldon þær
nænig feond ne æteowde.
 270. Ac ic wiste hwæþre þæt ure for & siðfæt
wæs þurh þa lond & stowe þe missenlicra cynna eardung in wæs,
nædrena & rifra wildeora.
 273. Ond we we ðe þæs londes ungleawe & unwise wæron,
þæt usic ðonne semninga hwelc earfeðo on becwome.
 275. Ferdon we þa forð be þære ea ofre, ða wæs seo
eatoðe tid dæges.
 277. Þa cwoman we to sumre byrig, seo burh wæs on midre
þære ea in anum eglonde getimbred.
 279. Wæs seo burh mid þy hreode & treowcynne þe on
þære ea ofre weox & we ær biwriton & sægdon asett &
geworht.
 282. Ða gesawon we in þære byrig & ongeaton mennisce men
fea healf nacode eardigende.
 284. Ða hie þa us gesawon hie selfe sona in heora husum
deagollice hie miþan ða wilnade ic þara monna onsyne to geseonne,
þæt hie us fersc wæter & swete getæhton.
 287. Mid þy we ða longe bidon & us nænig mon to wolde
þa het ic fea stræla sendan in þa burh innan, to þon gif hie hiera
willum us to noldon þæt hie for þæm ege þæs gefeohtes nede
scoldon.
 292. Ða wæron hie þy swyðor afyrhte & hie fæstor
hyddan.
 293. Þa het ic <foreign>cc</foreign> minra þegna of greca herige leohtum
wæpnum hie gegyrwan, & hie on sunde to þære byrig foron &
swumman ofer æfter þære ea to þæm eglande.
 297. Þa hie ða hæfdon feorðan dæl þære ea
geswummen, ða becwom sum ongrislic wise on hie.
 299. Þæt wæs þonne nicra mengeo on onsione maran &
unhyrlicran þonne ða elpendas in ðone grund þære ea & betweoh
ða yða þæs wæteres þa men besencte & mid heora muðe hie
sliton & blodgodon & hie ealle swa fornamon, þæt ure nænig
wiste hwær hiora æni cwom.
 306. Ða wæs ic swiðe yrre þæm minum ladþeowum, þa
us on swylce frecennissa gelæddon.
 308. Het hiera ða bescufan in þa ea <foreign>l</foreign> & <foreign>c</foreign> & sona
þæs ðe hie inne wæron, swa wæron þa nicoras gearwe tobrudon hie
swa hie þa oðre ær dydon, & swa þicce hie in þære ea aweollon
swa æmettan ða nicras, & swilc unrim heora wæs.
 313. Þa het ic blawan mine byman & þa fyrd faran.
 315. Þa hit ða wæs sio endlefte tid dæges & we forð
ferdon.
 316. Ða gesawon we men æfter þære ea feran, hæfdon of
þæm hreode & of þæm treowcynne þe in ðære ea ofre stodon
on scipwisan geworht þæt hie onufan sæton.
 320. Þa men mid þy we æfter ferscum wætre hie frunon,
þa onswaredon hie us & sædon hwær we hit findan mehton in hiora
gereorde & cwædon þæt we fundon sumne swiðe micelne mere in
þæm wære fersc wæter & swete genog, & þæt we genog
raðe to þæm becwoman gif we geornfulle wæron.
 327. And þa for þæm þingum swa monigra geswencnissa
þæt we ealle þa niht ferdon mid þurste gewæcte & mid ura
wæpna byrþenum swiðe geswencte.
 331. And ofer ealle þa niht ðe we ferdon þæt us symle leon
& beran & tigris & pardus & wulfas ure ehtan, & we þæm
wiðstodon.
 333. Þa ðy æftran dæge ða hit wæs seo eahtoðe tid
dæges, þa cwomon we to þæm mere ðe us mon ær foresæde.
 336. Þa wæs he eall mid wudu beweaxen mile brædo, wæs
hwæþre weg to ðæm wætre.
 338. Ða wæs ic gefeonde þæs swetan wætres &
þæs ferscan & þa sona minne þurst ærest gelehte & þa eal
min weored, ða het ic wætrian sona ure hors & ure nieteno eall
wæron hie swiðe mid þurste fornumene ða het ic sioððan sona þa
fyrd wician.
 344. Wæs seo wicstow ða on lengo <foreign>xx</foreign> es furlonga long, &
swa eac in brædo.
 346. Sioðþan hie þa gewicod hæfdon, þa het ic ceorfan
ða bearwas & þone wudu fyllan þæt monnum wære þy eþre to
þæm wæterscipe to ganganne, & to þæm mere þe we bi gewicod
hæfdon.
 351. Þa het ic ða gesamnian eall þa ure hors & nietenu
& elpendas & hie het gebringan on middum þæm urum wicum, &
betwih þæm geteldum, þy læs hiora ænig to lore wurde, for þon us
wæs uncuð hwæt us on nihtlicum fyrste gesælde.
 356. And þa het ic eac of þæm wudo þe ðær gefylled
wæs þæt mon fyr onælde, sio fyrd þe mid me wæs þa didon hie
swa.
 359. And þa ðær onældon þusend fyra & eac fif hund,
for þon ic þæt dyde gif us on niht uncuðes hwæt on becwome þæt
we hæfdon æt þæm fyre leoht & fullaste.
 363. Þa we þara fyra hæfdon onæled swa fela swa us þa
ðuhte, þa bleow man mine byman & ic mete þigde & eall min fyrd
swa dyde.
 366. Wæs hit þa an tid to æfenes, & þa het ic
onbærnan ðara gyldenra leohtfato þe ic mid me hæfde twa þusendo.
 369. Ða toforan monan upgonge þa cwomon þær scorpiones
þæt wyrmcyn swa hie ær gewunelice wæron þæs wætersciepes.
 372. Wæs þæra wyrma micel mænegeo & heora wæs
unrim & hie swiðe on þa ure wic onetton & in þa feollon.
 374. Ða æfter þon cwoman þær hornede nædran carastis
þæt nædercyn.
 376. Þa wæron ealle missenlices hiwes, for þon hie wæron
sume reode, sume blace, sume hwite.
 378. Sumum þonne scinan þa scilla & lixtan swylce hie
wæron gyldne þonne mon onlocode.
 381. Eall þæt lond hleoðrade for þara wyrma hwistlunge,
& us eac noht lytel ege from him wæs.
 383. Ac we þa mid scyldum us scyldan, & eac mid longsceaftum
sperum hie slogan & cwealdon monige eac in fyre forburnon.
 385. Þas ðing we þus drugon þæt we swa wið þam
wyrmum fuhtan & wunnan huru twa tida þære nihte.
 388. Sioðþan hie þa wyrmas hæfdon ondruncen þæs
wætres þa gewiton hie þonon, & ure no ne ehton.
 390. Ða wæs seo þridde tid þære nihte, þa wolde we us
gerestan, þa cwoman þær nædran eft wunderlicran þonne ða oþre
wæron & egeslicran.
 393. Þa hæfdon tu heafdo & eac sume hæfdon þreo.
 394. Wæron hie wunderlicre micelnisse, wæron hie swa greate
swa columnan ge eac sume uphyrran & gryttran, cwoman þa wyrmas of
þæm neahdunum & scrafum þider to þon þæt hie þæt
wæter drincan woldon.
 399. Eodon þa wyrmas & scluncon wundorlice, wæron him þa
breost upgewende & on ðæm hricge eodon, & a swa hie hit geforan
gelice mid þæm scillum gelice mid ðe muþe ða eorþan sliton &
tæron.
 403. Hæfdon hie þa wyrmas þrie slite tungan & þonne
hie eðedon þonne eode him of þy muðe mid þy oroþe swylce byrnende
þecelle.
 406. Wæs þæra wyrma oroð & eþung swiðe
deadberende & æterne & for hiora þæm wolbeorendan oroðe
monige men swulton.
 409. Wið þissum wyrmum we fuhton leng þonne ane tide
þære nihte, & hie þa wyrmas acwealdon <foreign>xxxtig</foreign> monna þære
fyrde, & minra agenra þegna <foreign>xx</foreign>.
 412. Ða bæd ic þa fyrde hwæþre þæt hie hæfdon
god ellen þara þinga þe us on becwomon swa monigra geswencnissa &
earfeðo.
 415. Þa hit wæs seo fifte tid þære nihte, þa mynton we
us gerestan, ac þa cwoman þær hwite leon in fearra gelicnisse swa micle
& hie ealle swiðe grymetende ferdon.
 419. Mid þa ða leon þyder cwoman þa ræsdon hie sona on
us & we us wið him sceldan þæs ðe we mihton & us wæs
swælc geswencnis & swilc earfeþo mid deorum becymen in þære
sweartan niht & in þære þystran.
 423. Swelce eac laforas þær cwoman unmætlicre micelnisse,
& monig oþer wildeor & eac tigris us on þære nihte þar
abisgodon.
 426. Swelce þær eac cwoman hreaþemys þa wæron in
culefrena gelicnesse swa micle, & þa on ure ondwlitan sperdon & us
pulledon.
 429. Hæfdon hie eac þa hreaþemys teð in monna gelicnisse,
& hie mid þæm þa men wundodon & tæron.
 431. Eac ðæm oþrum bisgum & geswencnissum þe us on
becwom, þa cwom semninga swiðe micel deor sum mare þonne þara oðra
ænig.
 434. Hæfde þæt deor þrie hornas on foran heafde & mid
þæm hornum wæs egeslice gewæpnod.
 436. Þæt deor indeos hatað dentes tyrannum.
 438. Hæfde þæt deor horse gelic heafod, & wæs
blæces heowes.
 439. Ðis deor mid þy ðe hit þæs wætres ondronc, þa
beheold hit þa ure wicstowe, & þa semninga on us & on ure wicstowe
ræsde.
 442. Ne hit for þæm bryne wandode þæs hatan leges &
fyres þe him wæs ongean, ac hit ofer eall wod & eode.
 444. Mid þy ic þa getrymede þæt mægen greca heriges,
& we us wið him scyldan woldon, þa hit ofsloh sona minra þegna <foreign>xxvi</foreign>
ane ræse, & <foreign>lii</foreign> hit oftræd, & hie to loman gerenode þæt
hie mec nænigre note nytte beon meahton.
 450. & we hit þa unsofte mid strælum & eac mid
longsceaftum sperum of scotadon & hit ofslogon & acwealdon.
 453. Þa hit wæs foran to uhtes, þa æteowde þær
wolberende lyft hwites hiowes, & eac missenlices wæs heo on hringwisan
fag, & monige men for heora þæm wolberendan stence swulton mid
þære wolbeorendan lyfte þe þær swelc æteowde.
 459. Þa ðær cwoman eac indisce mys in þa fyrd in foxa
gelicnisse and in heora micle.
 461. Ða þonne ure feþerfotnietenu bitan & wundedon &
monige for hiora wundum swultan.
 463. Þara monna hit þonne ælc gedigde, þeah hie heora
hwelc ne gewundodan.
 465. Ða hit wæs toforan dæges þa cwoman þær þa
fugelas, nocticoraces hatton, wæron in wealhhafoces gelicnesse, wæron hie
þa fugelas brunes hiowes, & him wæron þa nebb & þa clea ealle
blace.
 470. Þa fuglas ybsæton eallne þone ofer þæs meres,
& þa fuglas us nænige laðe ne yfle ne wæron, ac hie þa
gewunelican fixas þe in þæm mere wæron mid hiora cleum uptugon &
þa tæron.
 475. Ða fuglas þa we hie ne onweg flegdon ne him lað dydon.
 476. Ac hi him selfe eft gewiton þonon.
 477. Þa hit ða on morgen dæg wæs, ða het ic ealle mine
ladþeowas þe mec on swelc earfeðo gelæddon, het hie þa gebindan
& him þa ban & sconcan forbrecan, ðæt hie on niht wæron from
þæm wyrmum asogone þe þæt wæter sohton.
 483. & ic him het eac þa honda of aheawan, þæt hie be
gewyrhtum þes wites wite drugon, þe hie ær hiora þonces us on
gelæddon & gebrohton.
 487. Het ða blawan mine byman & þa fyrd faran forð þy
wege þe we ær ongunnen hæfdon.
 489. Foran we ða þurh ða fæstlond & þurh þa
ungeferenlican eorþan.
 491. Þa wæs þær eft gesomnad micel fyrd indiscra monna
& þæra elreordigra þe ða lond budon, & we þa wið þæm
gefuhton.
 494. Mid þy we þa us eft ongeaton maran gefeoht toweard &
mare gewin.
 495. Ða forleton we þa frecnan wegas & siðfato & þa
þæm selran we ferdon.
 497. Ond swa mid mine werode onsunde in patriacen þæt lond we
becwoman mid golde & oþrum weolum swiðe gewelgode, & hie us
þær fremsumlice & luflice onfengon.
 501. Mid þy we þa eft of þæm londe foron of patriacen,
ða becwoman we on þa londgemæro medo & persa, þa we ðær eft
edniowunga hæfdon micle gefeoht.
 505. And <foreign>xx</foreign> daga ic þær mid minre fyrde wið him wicode.
 507. Sioðþan we þa þonon ferdon þa wæs hit on seofon
nihta fæce, þæt we to þæm londe & to þære stowe becwoman
þær porrus se cyning mid his fyrde wicode.
 510. And he swiðe þæs londes fæstenum truwode þonne his
gefeohte & gewinne.
 512. Þa wilnade he þæt he me cuðe & mine þegnas,
þa he þæs frægen & axsode from þæm ferendum minra wicstowa,
þa wæs þæt me gesæd þæt he wilnade me to cunenne & min
werod.
 516. Ða alede ic minne kynegyrylan & me mid uncuþe
hrægle & mid lyþerlice gerelan me gegerede, swelce ic wære hwelc
folclic mon & me wære mete & wines þearf.
 520. Þa ic wæs in þæm wicum porres swa ic ær sæde,
ða sona swa he me þær geahsode & him mon sægde þæt þær
mon cymen wæs of alexandres herewicum, þa het he me sona to him lædan.
 525. Mid þy ic þa wæs to him gelæded þa frægn he me
& ahsode hwæt alexander se cyning dyde & hulic mon he wære &
in hwylcere yldo.
 528. Ða bysmrode ic hine mid minum ondswarum & him sæde
þæt he forealdod wære & to þæs eald wære þæt he ne
mihte elcor gewearmigan buton æt fyre & æt gledum.
 531. Þa wæs he sona swiðe gelæd & gefeonde þara
minra ondswaro & worda, for þon ic him sæde þæt he swa forealdod
wære.
 534. And ða cwæð he eac hu mæg he la ænige gewinne
wið me spowan swa forealdod mon, for þon ic eom me self geong &
hwæt.
 537. Þa he ða geornlicor me frægn be his þingum, ða
sæde ic þæt ic his þinga feola ne cuþe & hine seldon gesawe
ðone cyning, for þon þe ic wære his þegnes mon & his ceapes
heorde & wære his feohbigenga.
 542. Þa he ðas word gehyrde, ða sealde he me an gewrit &
ænne epistolan, and me bæd þæt ic hine alexandre þæm kyninge
ageafe, & me eac mede gehet gif ic hit him agyfan wolde & ic him gehet
þæt ic swa don wolde swa he me bæd.
 548. Swa ic ða þonon gewiten wæs & eft cwom to minum
herewicum, þa ægþer ge ær ðon þe ic þæt gewrit rædde ge
eac æfter þon þæt ic wæs swiðe mid hleahtre onstyred.
 552. Ðas þing ic for þon þe secge magister, &
olimphiade minre meder, & minum geswustrum, þæt ge gehyrdon &
ongeaton þa oferhygdlican gedyrstignesse þæs elreordgan kyninges.
 557. Hæfd ic þa þæs kyninges wic & his fæstenu
gesceawod þe he mid his fyrde in gefaren hæfde.
 559. Ða sona on morgne þæs ða eode porrus se kyning me on
hond mid ealle his ferde & dugoþe þa he hæfde ongieten þæt he
wið me gewinnan ne meahte.
 563. Ond of þæm feondscipe þe us ær betweonum wæs
þæt he seoðþan wæs me freond & eallum greca herige & min
gefera & gefylcea.
 566. And ic him ða eft his rice ageaf & þa ðære
unwendan are þæs rices þe he him seolfa næniges rices ne wende,
þæt he ða me eall his goldhord æteowde, & he þa ægþer ge
mec ge eac eall min werod mid golde gewelgode.
 572. And herculis gelicnisse & libri ðara twegea goda, he
buta of golde gegeat & geworhte & hie butu asette in þæm
eastdæle middangeardes.
 575. Ða wolde ic witan hwæþer ða gelicnissa wæron
gegotene ealle swa he sæde.
 577. Het hie þa þurhborian þa wæron hie buta of golde
gegotene, ða het ic eft þa ðyrelo þe hiora mon þurh cunnode mid golde
forwyrcean & afyllon & het þa ðæm godum bæm onsægdnisse on
secgan.
 582. Þa ferdon we forð & woldan ma wunderlicra þinga
geseon & sceawian & mærlicra.
 584. Ac þa ne gesawon we swa swa we þa geferdon noht elles
buton þa westan feldas & wudu & duna be þæm garsecge, ða
wæron monnum ungeferde for wildeorum & wyrmum.
 588. Þa ferde ic hwæþre be þæm sæ to þon þæt
ic wolde cunnian meahte ic ealne middangeard ybferan swa garsecg beligeð.
 591. Ac þa sægdon me þa londbigengan þæt se sæ
wære to þon þiostre & se garsecg eall, þæt hine nænig mon
mid scipe geferan ne meahte.
 595. Ond ic þa ða wynstran dælas indie wolde geondferan þy
læs me owiht in þæm londe beholen oððe bedegled wære.
 598. Ða wæs þæt lond eall swa we geferdon adrugad &
fen & cannon & hreod weoxan.
 600. Ða cwom þær semninga sum deor of þæm fenne &
of ðæm fæstene, wæs þæm deore eall se hrycg acæglod swelce
snoda hæfde þæt deor seonowealt heafod swelce mona & þæt deor
hatte <foreign>quasi caput luna</foreign> & him wæron þa breost gelice niccres breostum
& heardum toðum & miclum hit wæs gegyred & geteþed.
 607. Ond hit þa þæt deor ofsloh mine þegnas twegen.
 608. Ond we þa þæt deor nowþer ne mid spere gewundigan ne
meahte ne mid nænige wæpne, ac we hit uneaþe mid isernum hamerum &
slecgum gefyldon & hit ofbeoton.
 612. Ða becwoman we syðþan to þæm wudum indie & to
þæm ytemestum gemærum þæs londes & ic þa het þa fyrd
þær wician be þære ea þe biswicmon hatte.
 616. Wæron þa wic on lengo <foreign>l</foreign> furlanga long & swa eac in
brædo.
 617. Woldon we þa to urum swæsendum sittan, wæs hit þa
seo endlefte tid dæges, þa wæs semninga geboden þæt we wæpenu
noman ure tioloden, & us wære micel þearf þæt we us scyldan.
 622. Þa dydon we swa fengon to ussum wæpnum swa us beboden
wæs.
 624. Ða cwom þær micel mængeo elpenda.
 625. Of þæm wudo ungemetlic weorod þara diora.
 626. Cwoman hie to þon þyder þæt hie on ða ure wic
feohtan.
 627. Þa het ic sona þa hors gerwan & eoredmen hleapan up,
& het geniman swina micelne wræd & drifan on horsum ongean þæm
elpendum, for þon ic wiste þæt swin wæron ðæm deorum laðe,
& hiora rying hie meahte afyrhton.
 633. And þa sona þæs þa elpendas ða swin gesawon þa
wæron hie afyrhte, & sona on þone wudu gewiton.
 635. Ond we þa niht on þære wicstowe gesundlice wicodon,
& ic hæfde mid fæstene gefæstnad þæt us nowþer ne deor ne
oðer earfeðo sceððan meahten.
 639. Ða hit þa on morgen dæg wæs, þa ferdon we on
oþer þeodlond india, ða cwoman we on sumne micelne feld.
 641. Ða gesawe þær ruge wifmen, & wæpned men wæron
hie swa ruwe & swa gehære swa wildeor.
 643. Wæron hie nigon fota uplonge, & hie wæron þa men
nacod & hie næniges hrægles ne gimdon.
 646. Ðas men indeos hatað ictifafonas & hie of ðæm
neaheum & merum þa hronfiscas uptugon & þa æton & be
þæm lifdon & þæt wæter æfter druncon.
 649. Mid þy ic þa wolde near þa men geseon & sceawigon,
ða flugon hie sona in þa wæter & hie þær in þæm stan holum
hyddon.
 652. Þa æfter þon gesawon we betweoh þa wudu bearwas &
þa treo healf hundinga micle mængeo, ða cwoman to þon þæt hie
woldon us wundigan.
 655. & we þa mid strælum hie scotodon, & hie sona
onweg aflymdon ða hie eft on þone wudu gewiton.
 657. Þa syððan geferdon we in þa westenn india & we
þa þær noht wunderlices ne mærlices gesawon.
 660. Ond we þa eft in fasiacen þæt lond becwoman þanan we
ær ferdon & we þær gewicodon be þæm neahwætrum & we
þær ure geteld bræddon ealle on æfen, & þær wæron eac
fyr wel monigo onæled.
 664. Ða cwom þær semninga swiðe micel wind &
gebræc, & to þæs unheorlic se wind geweox þæt he þara ura
getelda monige afylde, & he ða eac usse feþerfotnietenu swiðe
swencte.
 669. Ða het ic gesomnigan eft þa geteld & seamas ealle
tosomne, & hie mon þa seamas & þa þing ðara ura wicstowa
earfoðlice tosomne for þæm winde gesomnode.
 672. Ond ða on gehliuran dene & on wearmran we gewicodan.
 674. Mid þy we gewicod hæfdon & ure þing eall gearo,
þa het ic eallne þone here þæt he to swæsendum sæte & mete
þigde, & hie þa swa dydon.
 677. Mid þy hit æfenne nealehte, ða ongunnon þa windas eft
weaxan, & þæt weder hreogan & ungemetlic cele geweox on þone
æfen.
 680. Ða cwom þær micel snaw & swa miclum sniwde swelce
micel flys feolle.
 682. Ða ic þa unmætnisse & micelnisse ðæs snawes
geseah, ða þuhte me þæt ic wiste þæt he wolde ealle þa wicstowe
forfeallan.
 684. Ða het ic þone here þæt hie mid fotum þone snaw
trædon, & þa fyr eall wæron forneah for þære micelnesse
þæs snawes adwæscte & acwencte.
 688. Hwæþere us þær wæs anes þinges eþnes,
þæt se snaw ðær leng ne wunede þonne ane tide.
 690. Ða sona wæs æfter þon swiðe sweart wolcen &
genip, & þa eac cwoman of þæm sweartan wolcne byrnende fyr.
 693. Þa fyr ðonne feollon on þa eorþan swelce byrnende
þecelle & for þæs fyres bryne eall se feld born.
 695. Ða cwædon men þætte hie wendon þæt þæt
wære goda eorre þæt usic þær on becwome.
 697. Ða het ic eald hrægl toslitan & habban wið þæm
fyre & sceldan mid.
 699. Þa seoððan æfter þon we hæfdon smolte niht &
gode siðþan, siððan usic þa earfeðo forleton.
 701. And we ða sioðþan butan orenum þingum mete þigdon
& usic restan, & ic þær þa bebyrgde minra þegna <foreign>v</foreign> hund þe
ðær betweoh ða snawas & earfeþo & þa fyr þe us þær in
þæm wicum on becwoman þæt hie forwurdon & deade wæron.
 707. Ond þa het ic of þære wicstowe sioððan þa ferd
faran forð & we þa foron forð be þæm sæ, & þær ða
hean hos & dene & garsecg ðone æthiopia we gesawon.
 710. Swelce eac þa miclan & þa mæron dune we gesawon
þa mon hateð enesios & þæt scræf libri þæs godes.
 713. Ða het ic þær in bescufan forworhte men þæt ic
wolde gewitan hweþer sio segen soð wære þe me mon ær be þon
sægde, þæt þær nænig mon ingan mehte & eft gesund æfter
þon beon nymþe he mid asegendnisseum ineode in þæt scræf.
 718. And þæt wæs eac æfter þon gecyðed in þara
monna deaðe, for þon ðy þriddan dæge hie swulton ðæs þe hie
in þæt scræf eodon.
 721. Ond ic eaþmodlice & geornlice bæd þa godmægen
þæt hie mec ealles middangeardes kyning & hlaford mid hean sigum
geweorþeden, ond in macedoniam ic eft gelæded wære to olimphiade minre
meder & to minum geswustrum & gesibbum.
 727. Ða wolde ic eft in fasiacen þæt lond feran, mid þy ic
þa ferde mid mine weorede, ða cwoman us þær on ðæm wege twegen
ealde men togeanes.
 730. Ða frægn ic hie & ahsode hwæþer hie owiht
mærlic in þæm londum wisten.
 732. Ða ondsworadon hie mec & sægdon þæt nære mara
weg þonne meahte on tyn dagum geferan.
 734. Hwæþre mid ealle mine weorede somod ic hit geferan ne
mehte for ðara wega nerwette, ac mid feower þusendum monna ic hit geferan
meahte, þæt ic mærlices hwæthwugo gesawe.
 739. Ða wæs ic swiðe bliðe & gefeonde for þæm
hiora wordum.
 740. Ða cwæð ic eft to him & him spræc liðum wordum
to, secgað la mec git ealdon, hwæt þæt sie mærlices &
micellices þæt git mec gehatað þæt ic þær geseon mæge.
 744. Ða andswarode me hiora oðer & cwæð, þu gesiehst
kyning gif þu hit geferest, & þa tu trio sunnan & monan on indisc
& on grecisc sprecende.
 748. Oþer þara is wæpnedcynnes sunnan trio, oþer wifkynnes
þæt monan trio, & hie gesecgað þæm men þe hie frineð,
hwæt godes oþðe yfles him becuman sceal.
 752. Ða ne gelyfde ic him ac wende þæt hi mec onhyscte &
on bismer sægdon.
 754. And ic swa cwæð to minum geferan, Min þrym is from
eastewearde middangearde oþ þæt westan weardne & mec þas
forealdodan elreordegan nu her bysmergeað.
 758. Mynte ic hie haton yflian, ða sworan hie swiðe þæt
hie soð sægdon & noht lugen þara þinga.
 760. Ða wolde ic gecunnian hwæþer hie mec soð sægdon,
& mec mine geferan bædon þæt hie swelcra merþo bescerede ne
wæron, ac ðæt we his gecunnedon hwæþer hit swelc wære ða hit
næs micel to geferanne.
 765. Genom þa mid mec þreo þusendo, & forlet mine fyrd
elcor in fasiacen under pore þæm kyninge & under minum gerefum
ðær abidon.
 769. Ða foran we & usic þa ladteowas læddon þurh þa
wædlan stowe wætres & þurh þa unarefndon lond wildeora &
wyrma þa wæron wunderlicum nomum on indisc geceged.
 773. Mid þy we þa nealehtan ðæm þeodlonde þa gesawon
we ægþer ge wif ge wæpnedmen mid palthera fellum & tigriscum þara
deora hydum gegyryde & nanes oðres brucon.
 777. Mid þy ic þa frægn hie & ahsode hwelcre ðeode
kynnes hie wæron.
 779. Ða ondswarodon hie mec & sægdon on hiora geþeode
þæt hie wæran indos.
 781. Wæs seo stow rum & wynsumo & balzamum & recels
ðær wæs genihtsumnis & þæt eac of þæra treowa telgan weol
& þa men þæs londes bi ðy lifdon & þæt æton.
 785. Mid þy we ða geornlicor þa stowe sceawodon & betwih
þa bearwas eodon, & ic ða wynsumnesse & fægernesse þæs
londes wundrade.
 788. Ða cwom se bisceop þære stowe us togeanes.
 789. Wæs he se bisceop <foreign>x</foreign> fota upheah, & eall him wæs se
lichoma sweart buton þæm toþum ða wæron hwite.
 792. And þa earan him þurh þyrelode, & earhringas
onhongedon of mænigfealdan gimcynne geworhte, & he wæs mid wildeora
fellum gegerwed.
 796. Þa he se bisceop to me cwom, ða grette he me sona &
halette his leodþeawe.
 798. Frægn he eac me to hwon ic þider cwome & hwæt ic
þær wolde.
 799. Þa ondswarode ic hin þæt mec lyste geseon þa halgan
trio sunnan & monan.
 801. Ða ondswarode he, gif þine geferan beoð clæne from
wif gehrine, þonne moton hie gongan in þone godcundan bearo.
 804. Wæs minra geferana mid me þrio hund monna.
 805. Þa het se bisceop mine geferan þæt hie hiora gescie
& ealne heora gerelan him of adyden.
 807. Ond het ic æghwæt swa don swa he us bebead.
 808. Wæs hit þa sio endlefte tid dæges.
 809. Ða bad se socerd sunnan setlgongen for þon sunnan trio
agefeð ondsware æt þæm upgonge & eft æt setlgonge, &
þæt monan triow gelice swa on niht dyde.
 813. Ða ongon ic geornlicor þa stowe sceawigan, & geond
þa bearwas & treowu gongan þa geseah ic þær balzamum þæs
betstan stences genoh of þæm treowum utweallan.
 817. Þæt balzamum ægþer ge ic ge mine geferan þær
betwih þæm rindum noman þæra trio.
 819. Þonne wæron ða halgan trio sunnan & monan on middum
þæm oðrum treowum meahton hie beon hunteontiges fota upheah, & eac
þær wæron oþre treow wunderlicre heanisse ða hatað indeos
bebronas.
 825. Þara triowa heannisse ic wundrade, & cwæð þæt
ic wende þæt hie for miclum wætan & regnum swa heage weoxon.
 827. Ða sægde se bisceop þæt þær næfre in
þæm londum regnes dropa ne cwome ne fugel ne wildeor, ne nænig ætern
wyrm þæt her dorste gesecean ða halgan gemæro sunnan & monan.
 832. Eac þonne he sægde se bisceop þonne þæt eclypsis
wære þæt is þonne ðæs sunnan asprungnis oðþe þære
monan, þæt ða halgan triow swiðe wepen & mid micle sare instyred
wæron, for þon hie ondredon þæt hie hiora godmægne sceoldon beon
benumene.
 838. Ða þohte ic, sægde alexander, þæt ic wolde
onsægdnisse þær onsecgan, ac þa forbead me se bisceop, & sægde
þæt ðæt nære alyfed ænigum men þæt he þær ænig
nyten cwealde oþþe blodgyte worhte, ac mec het þæt ic me to þara
triowa fotum gebæde, þæt sunna & mone me soþre ondswarege
ondwyrdum þara þinga ðe ic frune sioððan þas þing þus gedon
wæron.
 847. Þa gesawon we westan þone leoman sunnan & se leoma
gehran þæm treowum ufonweardum.
 850. Ða cwæð se sacerd lociað nu ealle up & be swa
hwylcum þingum swa ge willon frinan, þence on his heortan deagollice, &
nænig mon his geþoht openum wordum ut ne cyðe.
 854. Mid þy we þa wel neah stodan þam bearwum & þæm
godsprecum, þa ðohte ic on minum mode hwæþer ic meahte ealne
middangeard me on onweald geslean, & þonne sioþþan mid þæm
siogorum geweorþad, ic eft meahte becuman in macedoniam to olimphiade minre
meder, & minum geswustrum.
 863. Ða ondswarode me þæt triow indiscum wordum & þus
cwæd.
 864. Ða unoferswyðda alexander in gefeohtum þu weorðest
cyning & hlaford ealles middangeardes, ac hwæþre ne cymst þu on
þinne eþel ðonan þu ferdest ær, for þon ðin eþel hit swa be
þinum heafde & fore hafað aræded.
 870. Ða wæs ic ungleaw þæs geþeodes þara indiscra
worda þe þæt triow me to spræc, ða rehte hit me se bisceop &
sægde.
 873. Mid þy hit mine geferan gehyrdon þæt ic eft cwic ne
moste in minne eþel becuman, ða wæron hie swiðe unrote for þon.
 876. Þa wolde ic eft on þa æfentid ma ahsian, ac þa næs
se mona þa gyt uppe.
 878. Mid þy we þa eft eodon in þone halgan bearo, & we
þa eft be þæm treowum stodan gebædon us þa sona to þæm treowum
swa we ær dydon.
 882. And ic eac in mid mec gelædde mine þrie ða getreowestan
frynd, ða wæron mine syndrige treowgeþoftan, þæt wæs ærest
perticam, & clitomum, & pilotan, for þon ic me ne ondred þæt me
þæra ænig beswice, for þon þær næs riht on þære stowe
ænigne to acwellanne for þære stowe weorþunge.
 889. Ða þohte ic on minum mode & on minum geþohte on
hwelcre stowe ic sweltan scolde.
 892. Mid þy ða ærest se mona upeode þa gehran he mid his
sciman þæm triowum ufeweardum & þæt triow ondswarode þæm
minum geþohte & þus cwæð, alexander fulne ende þines lifes þu
hæfst gelifd, ac þys æftran geare þu swyltst on babilone on maius
monðe from þæm þu læst wenst from þæm þu bist beswicen.
 900. Ða wæs ic swiðe sariges modes, & þa mine frynd
swa eac þa me þær mid wæron.
 902. And hie weopon swiðe, for þon him wære min gesynto
leofre þonne hiora seolfra hælo.
 904. Ða gewiton we to urum geferum eft, & hie woldon to hiora
swæsendum sittan, & ic wolde for þæm bysegum mines modes me
gerestan.
 908. Ac þa bædon mec mine geferan þæt ic on swa micelre
modes unreto & nearonisse mec selfne mid fæstenne ne swencte.
 911. Þigde ða tela micelne mete wið mines modes willan, &
þa tidlice to minre reste eode for þon ic wolde beon gearo æt sunnan
upgonge þæt ic eft in geeode.
 915. Ða on morgne mid þy hit dagode, þa onbræd ic &
þa mine getreowestan frynd aweahte þæt ic wolde in þa halgan stowe
gan.
 919. Ac þa reste hine se bisceop þa giet, & mid wildeora
fellum wæs gegerwed & bewrigen.
 921. And irenes & leades þa men on þæm londum
wædliað & goldes genihtsumiað & be ðæm balzamum þa men in
þæm londe lifgeað & of ðæm neahmunte wealleð hluter wæter
& fæger & þæt swiðe swete.
 926. Þonne drincað þa men þæt & by lifigeað.
 927. And þonne hie restað, þonne restað hie buton bedde
& bolstre, ac on wildeora fellum heora bedding bið.
 930. Ða awehte ic þone bisceop, hæfde se bisceop þreo hund
wintra on yldo.
 932. Mid þy he þa se bisceop aras, ða eode ic on þa
godcundan stowe & þa þriddan siðe þæt sunnan treow ongon frinan
þurh hwelces monnes hond min ende wære getiod, oððe hwelcne endedæg
min modor oþðe min geswuster nu gebidan scoldon.
 939. Þa ondswarode me þæt treow on grecisc & þus
cwæð, Gif ic þe þone gesecge þines feores yþelice þu ða wyrde
oncyrrest & his hond befehst.
 943. Ac soð ic þe secge þæt yb anes geares fyrst &
eahta monað þu swyltst in babilone, nalles mid iserne acweald swa ðu
wenst ac mid atre.
 946. Ðin modor gewiteð of weorulde þurh scondlicne deað,
& unarlicne, & heo ligeð unbebyrged in wege fuglum to mete &
wildeorum.
 949. Þine sweostor beoð longe gesæliges lifes.
 951. Ðu þonne ðeah þu, þu lytle hwile lifge hweþre ðu
geweorðest an cyning & hlaford ealles middangeardes.
 953. Ac ne frign ðu unc nohtes ma ne ne axa, for þon wit
habbað oferhleoðred þæt gemære uncres leohtes, ac to fasiacen &
porre þæm cyninge eft gehworf þu.
 957. And fer ðy þa weopon mine geferan, for þon ic swa lytle
hwile lyfigan moste.
 959. Ac þa forbead hit se bisceop þæt hi ne weopon, þy
læs þa halgan treow þurh heora wop & tearas abulgen.
 962. Ond ne geherde ða ondsware þara treowa ma manna þonne
þa mine getreowestan freond, Ond hit nænig mon ut cyþan ne moste þy
læs þa elreordegan kyningas ðe ic ær mid nede to hyrsumnesse gedyde,
þæt hie on þæt fægon þæt ic swa lytle hwile lifgean moste.
 969. Ne hit eac ænig mon þære ferde ðon ma ut mæran
moste þy læs hie for ðon ormode wæron & þy sænran mines
willan & weorðmyndo, ðæs hie mid mec to fromscipe geferan scoldon.
 974. Ond me næs se hrædlica ende mines lifes swa miclum
weorce swa me wæs þæt ic læs mærðo gefremed hæfde þonne
min willa wære.
 977. Ðas þing ic write to þon min se leofa magister þæt
þu ærest gefeo in þæm fromscipe mines lifes & eac blissige in
þæm weorðmyndum.
 980. Ond eac swelce ecelice min gemynd stonde & hleonige
oðrum eorðcyningum to bysne, ðæt hie witen þy gearwor þæt min
þrym & min weorðmynd maran wæron, þonne ealra oþra kyninga þe
in middangearde æfre wæron.

END_TEXT
START_TEXT

Marv
B22.2.
The Marvels of the East: Rypins 1924, 51-67.



 1.1. Seo landbuend on fruman from antimolime þæm lande,
þæs landes is on gerime þæs læssan milgetæles þe stadio hatte
fif hund, & þæs miclan þe leones hatte þreo hund & eahta &
<foreign>lx</foreign>.
 1.7. On þæm ealande bið micel mænegeo sceapa.
 1.8. And þanon is to babilonian þæs læssan milgetæles
stadio hundteontig & eahta & <foreign>lx</foreign>, & þæs miclan milgetæles
þe leones hatte fiftyne & hundteontig.
 2.1. Seo londbunis is swyðust cepemonnum geseted, þær
beoð weðras acenned on oxna micelnesse þa buað oð meda burh.
 2.6. Þære burge nama is archemedon.
 2.7. Sio is mæst to babilonia burh.
 2.7. Þonon syndon þæs læssan milgetæles stadi <foreign>ccc</foreign>
& þæs maran þe leon hatte <foreign>cc</foreign> from archemedon.
 2.10. Þær syndon þa miclan mærða þæt syndon þa
weorc þe se micla macedonisca alexsander het gewyrcan.
 2.12. Þæt land is on lenge, & on bræde <foreign>cc</foreign> þæs
læssan milgetæles stadi & þæs miclan þe leones hatte <foreign>c xxx</foreign>
& healf mil.
 3.1. Sum stow is mon fereð to þære readan sæ.
 3.2. Seo is haten lentibelsinea, þæm beoð henna acenned
onlice þonne þe mid us beoð reades heowes.
 3.6. Gif hi hwylc man niman wile oþþe him o æthrineð
þonne forbærnað hy sona eal his lic.
 3.8. Þæt syndon ungefrægelicu liblac.
 4.1. Eac þonne þær beoð wildeor acenned.
 4.2. Þa deor þonne hy mannes stefne gehyrað, þonne fleoð
hy feor.
 4.5. Þa deor habbað eahta fet, & wælcyrian eagan, &
twa heafdu.
 4.6. Gif him hwylc mon onfon wille þonne hiera lichoman þæt
hy onælað.
 4.8. Þæt syndon þa ungefrægelicu deor.
 5.1. Þeos stow hafað nædran.
 5.1. Þa nædran habbað twa heafdu, þara eagan scinað
nihtes swa leohte swa blæcern.
 6.1. On sumon lande eoselas beoð acende þa habbað swa micle
hornas swa oxan.
 6.4. Þa syndon on þære mæstan wæstene þæt is on
þa suð healfe from babiloniam þa buað to þæm readan sæ, for
þara nædrena mænego þe in þæm stowum beoð þa hatton
corsias.
 6.10. Þa habbað swa micle hornas swa weðeras.
 6.11. Gif hy hwilcne man sleað oþþe a æthrineð þonne
swylteð he sona.
 6.13. On þam landum bið pipores genihtsumnis.
 6.14. Þone pipor healdaþ þa næddran on heora geornnesse.
 6.15. Þone pipor mon swa nimeð þæt mon þa stowe mid fyre
onæleð & þa nædran þonne of dune on þa eorþan þæt
fleoð, for þon se pipor bið sweart.
 6.18. From babiloniam oð persiam þa burh þar se pipor
weaxeð is þæs læssan milgeteles þe stadia hatte eahta hund mila.
 6.20. Of þæm is geteald þæs miclan milgeteles þe leones
hatte <foreign>vi</foreign> hund & <foreign>xxiii</foreign>, & an healf mil.
 6.22. Seo stow is unwæstmberenlicu for þara nædrena
mænego.
 7.1. Eac swylce þær beoð cende healfhundingas þa syndon
hatene conopenas.
 7.3. Hy habbað horses mana & eoferes tuxas & hunda heafdu
& heora oroð bið swylce fyres leg.
 7.7. Þas land beoð neah þæm burgum þe beoð eallum
worldwelum gefylled, þæt is on þa suð healfe egyptana landes.
 8.1. On sumon lande beoð men acende þa beoð on lenge syx
fotmæla.
 8.2. Hi habbað beardas oþ cneow side & feax oð helan.
 8.3. Homodubii hy syndon hatene, þæt beoð twimen, & be
hreawum fixum hy lifiað & þa etaþ.
 9.1. Capi hatte seo ea in þære ilcan stowe þe is haten
gorgoneus, þæt is wælkyrging.
 9.2. Þær beoð cende ametan swa micle swa hundas.
 9.3. Hy habbaþ swelce fet swa græshoppan, hy syndon reades
heowes & blaces heowes.
 9.5. Þa æmettan delfað gold up of eorþan from foran nihte
oð ða fiftan tid dæges.
 9.7. Þa men þe to þon dyrstige beoð þæt hi þæt
gold nimen þonne lædað hy mid him olfendan meran mid hyra folan &
stedan.
 9.9. Þa folan hy gesælað ær hy ofer þa ea faren.
 9.10. Þæt gold hi gefætað on þa meran & hy sylfe
onsittað & þa stedan þær forlætað.
 9.12. Þonne þa æmettan hy onfindað & þa hwile þe
þa æmettan embe þone stedan abysgode beoð.
 9.14. Þonne þa men mid þam meran & mid þam golde ofer
þa ea fareð.
 9.16. Hy beoð swa hrædlice ofer þære ea þæt men
wenað þæt hy fleogan.
 10.1. Betwih þysson twam ean is londbunis locotheo hatte,
þæt is betwih nile & bryxontes geseted.
 10.3. Seo nil is ealdor fullicra ea, & heo floweð of egypta
lande.
 10.4. And hi nemnað þa ea archoboleta þæt is haten
þæt micle wæter.
 10.6. On þyssum stowum beoð acende þa miclan mænego
olfenda.
 11.1. Ðær beoð cende men, hy beoð fiftyne fota lange &
hy habbað hwit lic & twa neb on anum heafde, fet & cneowu swyðe
reade, & lange nosa & sweart feax.
 11.7. Þonne hy cennan willað þonne farað hy on scipum to
indeum, & þær hyra gecynda in world bringaþ.
 12.1. Ciconia in gallia hatte þæt land þær beoð men
acende on ðrys heowes, þara heafdu beoð gemonu swa leona heafdu, &
hi beoð <foreign>xx</foreign> fota lange & hy habbað micelne muð swæ fon.
 12.8. Gyf hwylcne monnan on þæm landum ongitað oððe
geseoþ oððe him hwilc man folgiende bið, þonne feor hi fleoð &
blode hy swætað.
 12.11. Þas beoð men gewende.
 13.1. Begeondan brixonte þære ea east þonon beoð men
acende lange & micle, þa habbað fet & sconcan <foreign>xii</foreign> fota lange,
sidan mid breostum seofon fota lange.
 13.7. Hostes hy synd nemned cuþlice.
 13.9. Swa hwylcne man swa hy gelæccað þonne fretað hi
hyne.
 14.1. Ðonne seondon wildeor þa hatton lertices.
 14.3. Hy habbað eoseles earan & sceapes wulle & fugeles
fet.
 15.1. Þonne syndon oþere ealond suð from brixonte on þon
beoð men buton heafdum.
 15.3. Þa habbað on hyra breostum heora eagan & muð.
 15.6. Hy seondon eahta fota lange & eahta fota brade.
 16.1. Ðar beoð dracan cende, þa beoð on lenge
hundteontiges/ fotmæla lange & fiftiges.
 16.2. Hy beoð greate swa stænene swears micle.
 16.3. For þara dracena micelnesse ne mæg nan manna yþelice
on þæt land gefaran.
 17.1. From þisse stowe is oðer rice on þa suð healfe
garsegcges, þæt is geteald þæs læssan milgeteles þe stadia hatte
<foreign>ccc & xxxiii</foreign>, & þæs miclan þe leones hatte <foreign>cc liii</foreign> & an
mil.
 17.7. Þær beoð cende homodubii þæt beoð twylice
twimen Hy habbaþ oð ðone nafolan on menniscum gesceape & syþþan
on eoseles gelicnesse & hy habbað longe sconcan swa fugelas &
liþelice stefne.
 17.11. Gif hy hwilcne man on þæm landum ongytað oððe
geseoð þonne fleoð hy feor.
 18.1. Ðonne is oþer stow elreordge men beoð on, & þa
habbað cynigas under þara is geteald <foreign>c</foreign>.
 18.5. Þæt syndon þa wyrstan men & þa elreordegestan.
 18.6. And þar syndon twegen seaþas, oþer is sunnan oþer
monan.
 18.8. Se sunnan seað se bið dæges hat & nihtes ceald,
& se monan seað se bið nihtes hat & dæges ceald.
 18.10. Heora widnes is <foreign>cc</foreign> þæs læssan milgeteles stadia
and þæs maran þe leones hatte <foreign>cxxxiii</foreign> & an healf mil.
 19.1. ON þisse stowe beoð treowcyn þa beoð lawernbeame
& eletreowum onlice.
 19.3. Of þæm treowum balzamum se deorweorðesta ele bið
acenned.
 19.6. Seo stow is þæs læssan milgeteles þe stadia hatte
<foreign>c li</foreign> & þæs miclan þe leones <foreign>lii</foreign>.
 20.1. Ðonne is sum ealond in þære readan sæ, þær is
mancyn þæt is mid us donestre nemned, þa syndon geweaxene swa frihteras
fram þam heafde oð ðone nafolan, & se oðer dæl bið mennisce
onlic.
 20.9. And hy cunnon mennisce gereord.
 20.10. Þonne hy fremdes cynnes mannan geseoð, þonne nemnað
hy hyne & his magas cuþra manna naman, & mid leaslicum wordum hy hine
beswicað, & hine gefoð, & æfter þan hy hine fretað ealne
buton þon heafde & þonne sittað & wepað ofer þam heafde.
 21.1. Ðonne is east þær beoð men acende þa beoð on
wæstme fiftyne fota lange & <foreign>x</foreign> brade.
 21.3. Hy habbað micel heafod & earan swæ fon.
 21.3. Oþer eare hy him on niht underbredað, & mid oþran
hy wreoð him.
 21.7. Beoð þa earan swiðe leohte & hy beoð swa on
lichoman swa hwite swa meolc.
 21.10. Gyf hy hwilcne mannan on þæm lande geseoð oðþe
ongytað, þonne nymað hy hyra earan him on hand & fleoð swyðe, swa
hrædlice swa is wen þæt hy fleogen.
 22.1. Ðonne is sum ealond on þæm beoð men acende þara
eagan scinaþ swa leohte swa man micel blacern onele þeostre nihte.
 23.1. Ðonne is sum ealond þæt is þæs læssan
milgeteles þe stadia hatte on lenge & on bræde <foreign>ccc & lx</foreign>, &
þæs miclan þe leones hatte <foreign>cx</foreign>.
 23.6. Þær wæs getymbro on beles dagum & iobes temple of
isernum geworcum & of glæs gegotum.
 23.8. And on þære ilcan stowe is æt sunnan upgange setl
quietus þæs stillestan bisceopes se nænine oþerne mete ne þige
buton sæ ostrum & be þam he lifede.
 24.1. Ðonne is gylden wingeard æt sunnan upgonge se hafað
bergean hundteontiges fotmæla & fiftiges.
 24.3. Of þæm bergean beoð cende saragimmas.
 25.1. Ðonne is oþer rice on babilonia landum þær is seo
mæste dun betwih meda dune & armoenia.
 25.4. Seo is ealra duna mæst & hyhst.
 25.6. Þær syndon gedefelice menn þa habbað him to
cynedome þone readan sæ & to anwalde.
 25.8. Þær beoð cende sarogimmas.
 26.1. Ymb þas stowe beoð wif acenned, þa habbað beardas swa
side oð hyra breost, & horses hyda hy habbað him to hrægle gedon.
 26.3. Þa syndan hundicgean swiðast nemde, & fore
hundum/ tigras & leon & loxas þæt hy fedað þæt syndon þa
cenestan deor.
 26.7. And ealra þara wildeora cyn þe on þære dune acende
beoð mid heora scin þæt hy gehuntiaþ.
 27.1. Ðonne syndan oþere wif þa habbað eoferes tuxas &
feax oð helan side, & oxan tægl on lendunum.
 27.5. Þa wif syndon þryttyne fota lange & hyra lic bið on
marmorstanes hiwnesse.
 27.8. And hy habbað olfendan fet & eoseles teð.
 27.9. Of hyra micelnesse hy gefylde wæron from þæm miclan
macedoniscan alexandre.
 27.14. Þa cwealde he hy þa he hy lifiende oferfon ne mehte, for
þon hy syndon æwisce on lichoman & unweorþe.
 28.1. Be þæm garsecge is wildeora cyn þa hatton catinos
þær syndon freawliti deor.
 28.4. And þær syndon men þe be hreawum flæsce, & be
hunie hy lifiað.
 29.1. On þæm wynstran dæle þæs rices þe þa deor on
beoð catinos, & þær beoð gæstliþende men, cyningas þa
habbaþ under monigfealde leod hatan.
 29.6. Heora landgemæra buaþ neah þæm garsecge.
 29.9. Þanon fræm þæm wynstran dæle syndon fela
cyninga.
 30.1. Ðis mancyn lyfað fela geara, & hy syndon fremfulle
men.
 30.3. Gif hwilc mon him to cymð þon gifað hy him wif ær hy
hine onweg læten.
 30.7. Se macedonisca alexander þa he him to com, þa wæs he
wundrende hyra menniscnesse, ne wolde he hi cwellan ne him nan laðdon.
 31.1. Ðonne syndon treowcyn on þæm þa deorwyrþystan
stanas synd of acende, þonon hy growað.
 32.1. Ðær moncyn is seondon sweartes hyiwes on onsyne, þa
mon hateð sigelwara.

END_TEXT
START_TEXT

Lap
B22.3.
Lapidary: Evans and Serjeantson 1933, 13-14.



 1. Her onginð embe twelf derwyrðan stanas & gimmas þe we
leornudan in pocalipsis þære bec.
 3. Ðæt æreste gimcynn is þæt is blac & grene,
& þa hiw syndon buto togædere gemencgede, & sindon on naman
geaspis haten.
 5. Oþær is saphyrus, se is sunnan gelic, & on him
standað/ swilce gildene steorran.
 6. Ðridde is calcedonius haten, se ys byrnendum blacerne gelic.
 7. Feorþa smaragdus, se ys swiðe grene.
 8. Fyfta sardonix is haten, se is blode licost.
 9. Syxta onichinus is haten, se is ge brun & hæwen.
 10. Seofoða sardius haten, se is luttran blode gelic.
 11. Ehtoþa is berillus haten, se is luttran wætere gelic.
 12. Nigoþa is crisoprassus haten, se is grenum lece gelic, &
swilce him grene steorran of scinan.
 13. Andlyfta is topazius haten, se is golde gelic.
 14. Twelfta is carbunculus haten, se is byrnende glede gelic.
 16. Sum stan is þe adamans hatte, nele hine isern ne style ne
awiht heardes gretan, ac ælc bið þe forcuðra þe hine greteð.
 18. Sum stan hatte magneten, gif þæt isern bið bufan
þæm stane, hit wyle feallan on þane stan, gyf se stan bið bufan, hit
wile springan up ongean þæne stan.
 21. Abestus hatte sum stancynn on claudea rice.
 21. Gif he wyrð onbyrnede, ne mæg hine wæter ne wind
adwæscan.
 23. Sum stan is on persa rice, gif þu hine mid handa ahrinest, he
birneð sona.
 24. Se stan is haten piriten.
 24. Seleten hatte sum stan þæs gecyndu sind þæt he mid
wexsendan monan wexseð & mid waniendan wanað.
 26. Se stan bið gemet on persa rice.
 27. Sum stan hatte alexandrius.
 27. Se bið hwit & cristallum gelic.
 29. Sum stan is þe stircites hatte, in lucania man findeð, se
is in sealfe se betsta.
 30. Sum stan is cathotices haten, þone man findeð on corsia
lande, se wile cleofian on wihta gewilcere þe him hrineð.
 32. Sum stan is þe mocritum hatte, ne bið næfre niht to
þæs þystre þæt twegen heras ne magun gefeohtan heom betwinan, &
he is eac wið dricræftum god.
 35. An stan is in Sicilia, acates haten, se wæs on Pires
hyrnesse persea cyninges, þæs ansine is swilce an man pipige mid nigon
pipan & an man hearpige.
 37. Se mæg wið æghwylcum attre & duste.

END_TEXT
START_TEXT

Charm 1 (Storms)
B23.1.1.
Prose Charms and Charm Headings: Storms 1948, no. 12.



 1. Gif feoh sy undernumen.
 2. Gif hit sy hors, sing þis on his fetera oððe on his
bridel.
 3. Gif hit si oðer feoh, sing on þæt hofrec and ontend <foreign>III</foreign>
candella, dryp ðriwa þæt weax.
 4. Ne mæg hit nan man forhelan.
 5. Gif hit sy oþer orf, þonne sing ðu hit on <foreign>IIII</foreign> healfa
ðin, and sing ærest uprihte hit.

END_TEXT
START_TEXT

Charm 2 (Storms)
B23.1.2.
Prose Charms and Charm Headings: Storms 1948, no. 48.



 1. Wið ealra feoda grimnessum.

END_TEXT
START_TEXT

Charm 3 (Storms)
B23.1.3.
Prose Charms and Charm Headings: Storms 1948, App. nos. 4-6.



 1. Wið sarum eagum.
 2. Wið sarum earum.
 3. Wið magan seocnesse.

END_TEXT
START_TEXT

Charm 4 (Storms)
B23.1.4.
Prose Charms and Charm Headings: Storms 1948, no. 11A.



 1. Gyf feoh sy underfangen.
 2. Gyf hit sy hors, sing on his feteran oþþe on his bridele.
 3. Gyf hit sy oðer feoh, sing on þæt fotspor, and ontend
þreo candela and dryp on þæt hofrec þæt wex þriwa.
 4. Ne mæg hit þe nan mann forhelan.
 6. Gif hit sy innorf, sing þonne on feower healfe þæs huses
and æne on middan.
 8. <foreign>Crux Christi reducat. Crux Christi perfurtum periit, inventa
est. Abraham tibi semitas, vias, montes concludat, Job et flumina. Ad iudicium
ligatum perducat</foreign>.
 13. Judeas Crist ahengon, þæt heom com to wite swa strangan.
 15. Gedydon him dæda þa wyrrestan, hy þæt drofe
onguldon.
 17. Hælan hit heom to hearme micclum, for þam hi hyt forhelan
ne mihtan.


END_TEXT
START_TEXT

Charm 5 (Cockayne)
B23.1.5.
Prose Charms and Charm Headings: Cockayne 1864-6, III, 286.



 1. Gyf feoh sy underfangen, gif hit hors sy sing on his feteran
oþþe on his bridele, gif hit sy oðer feoh sing on þæt fotspor &
ontend þreo candela & dryp on þæt hofræc þæt wex þriwa.
 4. Ne mæg hit þe nan mann forhelan.
 5. Gif hit sy innorf sing þonne on feower healfe þæs huses
& æne on middan, <foreign>Crux Christi reducat, Crux Christi per furtum periit
inuenta est abraham tibi semitas uias montes concludat iob and flumina ad
iudicium ligatum perducat</foreign>.
 9. Iudeas Christi ahengon, þæt heom com to wite swa
strangum/, gedydon him dæda þa wirrestan, hy þæt drofe onguldon
hælan hit heom to hearme micclum for þam þe hi hit forhelan ne mihtan.

END_TEXT
START_TEXT

Charm 6 (Storms)
B23.1.6.
Prose Charms and Charm Headings: Storms 1948, no. 11B.



 1. Gif feoh sy undernumen.
 2. Gif hit sy hors, singon his feotere oððe on his bridels.
 3. Gif hit sy oðer feoh, sing on þæt hofrec, and ontend
ðreo candela and dryp on þæt hofrec wæx ðriwa.
 4. Ne mæg hit ðe manna forhelan.
 6. Gif hit sy inorf, sing on feower healfa þæs huses and
æne on middan.
 8. <foreign>Crux Christi reducat. Crux Christi per furtum periit, inventa
est. (10) Abraham tibi semitas, vias, montes concludat, Job et flumina. Ad
iudicium ligatum perducat</foreign>.
 13. Judeas xri Crist ahengon, ðæt him com to wite swa
strangum.
 15. Gedydon heom dæda þa wyrstan, hi þæt drofe
forguldon.
 16. Hælon hit him to hearme miclum, and heo hit na forhelan ne
mihton.

END_TEXT
START_TEXT

Charm 7 (Zupitza)
B23.1.7.
Prose Charms and Charm Headings: Zupitza 1892, 364-5.



 1. Gyf ðe ðynce, þæt ðine fynd þwyrlice ymbe þe
ðrydian, ðonne gang þu on gelimplicere stowe and þe ða halgan rode to
gescyldnesse geciig and asete þe aðenedum earmum and cweð þus ærest:
<foreign>Ave, alma crux, que mundi pretium portasti, que uexilla regis eterni ferebas,
in te enim Christus triumphauit, in te et ego miser peccator, famulus tuus
Nomen. O sancta crux, omnes in nos insurgentes uincamus per</foreign>.
 7. Sing ðonne þas salmas oð ende: <foreign>Domine deus meus, in te
speraui, Vsque quo, domine, Exaudi, domine III Kyrrieleison. Pater noster.
Preces Per signum sancte crucis, (10) Adoramus te, Christe, Salua nos, Christe,
Redemtor et saluator noster unice et unigenite fili dei, qui per crucis
patibulum uim et fortitudinem Satane destruxisti, concede, ut ego miser et
peccator famulusque tuus No sancte signo crucis munitus ac protectus omnium
mihi aduersantium machinas dirumpere ualeam. Gui uiuis etc</foreign>.
 15. Stand þonne up sume hwile and sing ðisne sealm oð ende
aþenedum earmum: <foreign>Domine, quid multiplicati</foreign>, and cweð þær æfter
þas bledsunge: <foreign>Hoc signaculo sancte crucis prosternantur, domine, omnes
inimici mei tam uisibiles, quam inuisibiles, tam presentes, quam absentes, tam
potentes quam impotentes. Amen</foreign>.
 19. Sing þisne salm oð ende and sing hine aþenedum earmum swa
oft, swa ðu oftost mæge: <foreign>Ad te domine, leuaui, Kyrrieleison. Pater
noster. Preces. Hoc signum crucis erit in celo, cum dominus ad iudicandum
uenerit, per signum sancte crucis, omnis terra, domine, exaudi orationem, deus,
qui per crucem et passionem tuam redemisti mundum, libera me, domine, ab
omnibus peccatorum meorum periculis et ab omnium machinis aduersariorum meorum.
Qui uiuis</foreign>.
 26. And wyrc swyþe gelome Cristes rode tacen on ðinum heafde
and cweð þis gelome: <foreign>Ecce crucem domini</foreign>, and cweþ ðis þonne: <foreign>Hoc
signaculo sancte crucis</foreign>.

END_TEXT
START_TEXT

Charm 8 (Ker)
B23.1.8.
Prose Charms and Charm Headings: Ker 1957, 161.<P>Citation is a single sentence following ed.</P>



 1. He mæg alysan gastas of helle wite.

END_TEXT
START_TEXT

Charm 9.1 (Cockayne)
B23.1.9.1.
Prose Charms and Charm Headings: Cockayne 1864-6, III, 295.



 1. Wið poccas.
 2. Wið geswell.
 3. Wið gedrif.

END_TEXT
START_TEXT

Charm 9.2 (Storms)
B23.1.9.2.
Prose Charms and Charm Headings: Storms 1948, no. 34.



 1. Se engel brohte þis gewrit of heofonum and lede hit on uppan
Sanctus Petrus weofud on Rome.
 3. Se þe þis gebed singð on cyrcean, þonne forstent hit him
sealtera sealma.
 4. And se þe hit singð æt his endedæge, þonne forstent
hit him huselgang.
 6. And hit mæg eac wið æghwilcum uncuþum yfele,
ægðer ge fleogendes ge farendes.
 7. Gif hit innon bið, sing þis on wæter, syle him drincan.
 8. Sona him bið sel.
 8. Gif hit þonne utan si, sing hit on fersce buteran and smere
mid þæt lic.
 9. Sona him kymð bot.
 10. And sing þis ylce gebed on niht ær þu to þinum reste
ga, þonne gescylt þe God wið unswefnum þe nihternessum on menn
becumað/, oð ende.

END_TEXT
START_TEXT

Charm 9.3 (Storms)
B23.1.9.3.
Prose Charms and Charm Headings: Storms 1948, no. 69.



 1. Gif þu wille gan in to þinum hlaforde oþþe to kyninge
oþþe to oþrum menn oððe to gemote, þonne bær þu þas stafas
mid þe.
 3. Þonne bið he þe liþe and blið.

END_TEXT
START_TEXT

Charm 10 (Storms)
B23.1.10.
Prose Charms and Charm Headings: Storms 1948, no. 82.



 1. Þis is man sceal singan nigon syþon wiþ utsiht on an
hrerenbræden æg þry dagas.
 3. <foreign>Ecce dol gola ne dit dudum bethe cunda bræthe cunda.
Elecunda ele uahge macte me erenum. Ortha (5) fuetha la ta uis leti unda.
Noeuis terre dulge doþ</foreign>.
 6. Pater noster oþ ende.
 6. And cweþ symle æt þam <foreign>drore huic</foreign> ðæt is.

END_TEXT
START_TEXT

Charm 11 (Ker)
B23.1.11.
Prose Charms and Charm Headings: Ker 1957, 200.



 1. Wið fotcoþe.
 1. Singe man þas fers ærest <foreign>sancta marina dominus regnauit.
Et cantate domino Et in omnem terram</foreign> and be sancte eadwarde and be sancte
grimbalde <foreign>posuisti domine et per capud eius</foreign> and be sancta bride <foreign>offerentur
regi firgines</foreign> and be sancta ceadda <foreign>amauit eum dominum</foreign> and biddan drihten and
þas halgan þæt him gescilde wið þan coþe.

END_TEXT
START_TEXT

Charm 12.1 (Cockayne)<extent></extent>
B23.1.12.1.
Prose Charms and Charm Headings: Cockayne 1864-6, I, 397.



 1. Mædere cið on þinre hyfe þonne ne aswonð nan man
þine beon ne hi man ne mæg forstelan þa hwile þe se cið on
þære hyfe bið.

END_TEXT
START_TEXT

Charm 12.2 (Storms)<extent></extent>
B23.1.12.2.
Prose Charms and Charm Headings: Storms 1948, no. 85.



 1. Þis is sancte columcille circul.
 2. Writ þysne circul mid þines cnifes orde on anum mealmstane
and sleah ænne stacan on middan þam ymbhagan, and lege þone stan on
uppan þam stacan, þæt he beo eall under eorðan, butan þam
gewritenan.

END_TEXT
START_TEXT

Charm 12.3 (Storms)<extent></extent>
B23.1.12.3.
Prose Charms and Charm Headings: Storms 1948, no. 86.



 1. Þonne þe man hwet forstele, awrit þis swigende and do on
þinne wynstran sco under þinum ho, þonne geacsaxt þu hit sona.

END_TEXT
START_TEXT

Charm 12.4 (Storms)<extent></extent>
B23.1.12.4.
Prose Charms and Charm Headings: Storms 1948, no. 50.



 1. Þis is þinan yrfe to bote.
 2. Sing ymb þin yrfe ælce æfen him to helpe.

END_TEXT
START_TEXT

Charm 12.5 (Ker)<extent></extent>
B23.1.12.5.
Prose Charms and Charm Headings: Ker 1957, 300.



 1. Lange sticcan feðerecgede, and writ on ægðerne sticcan.
 2. Ælcere ecge an pater noster oð ende.
 2. And lege þone an þam berene on þa flore, and þone
oðerne on ofer þam oðrum sticcan þæt þær si rode tacn on.
 5. And nim of ðam gehalgedan hlafe þe man halgie on
hlafmæssedæg feower snæda & gecryme on þa feower hyrna þæs
berenes.
 6. Þis is þeo bletsung þærto.
 7. Þis is seo oðer bletsung.

END_TEXT
START_TEXT

Charm 13.1 (Storms)<extent></extent>
B23.1.13.1.
Prose Charms and Charm Headings: Storms 1948, no. 77.



 1. Gif men ierne blod of nebbe to swiðe, sume þis writað.
 2. Ge horse ge men blod seten.

END_TEXT
START_TEXT

Charm 13.2 (Storms)<extent></extent>
B23.1.13.2.
Prose Charms and Charm Headings: Storms 1948, no. 78.



 1. Wið þone dworh on <foreign>III</foreign> oflætan writ.

END_TEXT
START_TEXT

Charm 14 (Ker)
B23.1.14.
Prose Charms and Charm Headings: Ker 1957, 356.



 1. Wið blodryne.
 1. Writ ðæt.

END_TEXT
START_TEXT

Charm 15.1 (Storms)<extent></extent>
B23.1.15.1.
Prose Charms and Charm Headings: Storms 1948, no. 45.



 1. Wiþ wif bearn eacenu.
 2. Writ ðis on wexe ðe næfre ne com to nanen wyrce, and bind
under hire swiðran fot.

END_TEXT
START_TEXT

Charm 15.2 (Storms)<extent></extent>
B23.1.15.2.
Prose Charms and Charm Headings: Storms 1948, no. 49.



 1. Wiþ gestice.
 2. Wrið Cristes mæl, and sing ðrywe ðær an ðis and
Pater Noster.

END_TEXT
START_TEXT

Charm 15.3 (Storms)<extent></extent>
B23.1.15.3.
Prose Charms and Charm Headings: Storms 1948, no. 41.



 1. Wið uncuðum swyle.
 2. Sing on ðine læcefinger <foreign>III Pater Noster</foreign>, and writ ymb
þæt sare and cweð.
 4. <foreign>Fuge diabolus, Christus te sequitur. Quando natus est Christus,
fugit dolor</foreign>.
 6. And eft <foreign>III Pater Noster</foreign> and <foreign>III Fuge diabolus</foreign>.

END_TEXT
START_TEXT

Charm 15.4 (Ker)<extent></extent>
B23.1.15.4.
Prose Charms and Charm Headings: Ker 1957, 410.



 1. Wið toðece.

END_TEXT
START_TEXT

Charm 16 (Ker)
B23.1.16.
Prose Charms and Charm Headings: Ker 1957, 435.



 1. Wid blodrine of nosu, wriht on his forheafod on cristes mel.

END_TEXT
START_TEXT

Charm 17.1 (Stokes)<extent></extent>
B23.1.17.1.
Prose Charms and Charm Headings; Stokes 1891, 144-5.



 1. Þis man sceal wið þæt gedrif writan on þreom
leacbladan and his naman þærmid, Eugenius, Stephanus, Portarius,
Dyonisius, Sambucius, Cecilius, et Cyriacus.

END_TEXT
START_TEXT

Charm 17.2 (Ker)<extent></extent>
B23.1.17.2.
Prose Charms and Charm Headings: Ker 1957, 458.



 1. Wið blodryne.

END_TEXT
START_TEXT

Charm 18 (Nap)
B23.1.18.
Prose Charms and Charm Headings: Napier 1890, 324.



 1. Ðis mæg wið gedrif.
 1. Genim <foreign>ix</foreign> oflætan & gewrit on ælcere on þas wisan:
Iesus christus, & sing þærofer <foreign>IX pater noster</foreign>, & syle ætan
ænne dæg <foreign>iii</foreign> & oðerne <foreign>iii</foreign> & ðriddan <foreign>iii</foreign> & cweðe
æt ælcon siðan þis ofer þone mann.

END_TEXT
START_TEXT

Charm 19 (Storms)
B23.1.19.
Prose Charms and Charm Headings: Storms 1948, no. 17.



 1. Wið ælfadle.
 1. Nim bisceopwyrt, finul, elehtre, ælfþonan nioþowearde,
and gehalgodes Cristes mæles ragu and stor, do ælcre handfulle.
 3. Bebind ealle þa wyrta on claþe, bedyp on fontwætre
gehalgodum þriwa.
 5. Læt singan ofer III mæssan, ane <foreign>Omnibus Sanctis,</foreign> oþre
<foreign>Contra Tribulationem,</foreign> þriddan <foreign>Pro Infirmis.</foreign>
 7. Do þonne gleda an gledfæt and lege þa wyrta on.
 7. Gerec þone man mid þam wyrtum ær undern and on niht.
 9. And sing <foreign>Letania</foreign> and <foreign>Credan</foreign> and <foreign>Pater Noster.</foreign>
 10. And writ him Cristes mæl on ælcum lime.
 11. And nim lytle handfulle þæs ilcan cynnes wyrta, gelice
gehalgode, and wyl on meolce; dryp þriwa gehalgodes wætres on and supe
ær his mete.
 14. Him bið sona sel.
 15. Wið þon ilcan.
 15. Gang on þunres æfen, þonne sunne on setle sie, þær
þu wite elenan standan.
 17. Sing þonne <foreign>Benedicite</foreign> and <foreign>Pater Noster</foreign> and <foreign>Letanian.</foreign>
 18. And sting þin seax on þa wyrte.
 18. Læt stician þær on, gang þe aweg.
 20. Gang eft to þonne dæg and niht furþum scade.
 20. On þam ilcan uhte gang ærest to ciricean, and þe gesena
and Gode þe bebeod.
 22. Gang þonne swigende and þeah þe hwæthwega egeslices
ongean cume oþþe man ne cweþ þu him ænig word to, ær þu cume to
þære wyrte þe þu on æfen ær gemearcodest.
 25. Sing þonne <foreign>Benedicite</foreign> and <foreign>Pater Noster</foreign> and <foreign>Letania.</foreign>
 26. Adelf þa wyrt, læt stician þæt seax þær on.
 27. Gang eft swa þu raþost mæge to ciricean, and lege under
weofod mid þam seaxe.
 28. Læt licgan oþ þæt sunne uppe sie.
 29. Awæsc siþþan, do to drence, and bisceopwyrt and Cristes
mæles ragu, awyl þriwa on meolcum.
 30. Geot þriwa halig wæter on.
 31. Sing on <foreign>Pater Noster</foreign> and <foreign>Credan</foreign> and <foreign>Gloria in excelsis
Deo,</foreign> and sing on hine <foreign>Letania.</foreign>
 32. And hine eac ymbwrit mid sweorde on IIII healfa on cruce.
 34. And drince þone drinc siþþan.
 35. Him biþ sona sel.
 36. Eft wiþ þon.
 36. Lege under weofod þas wyrte, læt gesingan ofer VIIII
mæssan: recels, halig sealt, III heafod cropleaces, ælfþonan
nioþewearde, elenan.
 39. Nim on morgen scenc fulne meoluce.
 39. Dryp þriwa haliges wæteres on.
 40. Supe swa he hatost mæge, ete mid III snæda
ælfþonan.
 41. And þonne he restan wille, hæbbe gleda þær inne.
 41. Lege stor and ælfþonan on þa gleda, and rec hine mid
þæt he swæte, and þæt hus geond rec.
 44. And georne þone man gesena.
 45. And þonne he on reste gange, ete III snæda eolenan and III
cropleaces and III sealtes.
 46. And hæbbe him scenc fulne ealað.
 46. And drype þriwa halig wæter on.
 47. Besupe ælce snæd.
 47. Gereste hine siþþan.
 48. Do þis VIIII morgenas and VIIII niht.
 49. Him bið sona sel.
 50. Gif him biþ ælfsogoða, him beoþ þa eagan geolwe
þær hi reade beon sceoldon.
 52. Gif þu þone mon lacnian wille, þænc his gebæra and
wite hwilces hades he sie.
 53. Gif hit biþ wæpnedman and locað up þonne þu hine
ærest sceawast, and se andwlita biþ geolwe blac, þone mon þu meaht
gelacnian æltæwlice, gif he ne biþ þær on to lange.
 55. Gif hit biþ wif and locað niþer þonne þu hit ærest
sceawast, and hira andwlita biþ reade wan, þæt þu miht eac gelacnian.
 57. Gif hit bið dægþerne leng on þonne XII monaþ and sio
onsyn biþ þyslicu, þonne meaht þu hine gebetan to hwile, and ne meaht
hwæþere æltæwlice gelacnian.
 62. Writ þis gewrit: <foreign>Scriptum est rex regum et dominus
dominantium. byrnice. beronice. lurlure, iehe. aius. aius. aius. Sanctus.
Sanctus. Sanctus. dominus deus Sabooth. amen. alleluiah.</foreign>
 67. Sing þis ofer þam drence and þam gewrite: <foreign>Deus
omnipotens, pater domini nostri Jesu Cristi, per inpositionem huius scriptura
expelle a famulo tuo N. omnem impetuum castalidum de capite, de capillis, de
cerebro, de fronte, de lingua, de sublingua, de guttore, de faucibus, de
dentibus, de oculis, de naribus, de auribus, de manibus, de collo, de brachiis,
de corde, de anima, de genibus, de coxis, de pedibus, de conpaginibus omnium
membrorum intus et foris. Amen.</foreign>
 77. Wyrc þonne drenc: fontwæter, rudan, salvian, cassuc,
draconzan, þa smeþan wegbrædan niþewearde, feferfugian, diles crop,
garleaces III clufe, finul, wermod, lufestice, elehtre; ealra emfela.
 80. Writ III crucem mid oleum infirmorum, and cweð: <foreign>Pax tibi.</foreign>
 82. Nim þonne þæt gewrit, writ crucem ofer þam drince, and
sing þis þær ofer: <foreign>Deus omnipotens, pater domini nostri Jesu Cristi,
per inpositionem hius scriptura et per gustum huius expelle diabolum a famulo
tuo N.</foreign>
 87. And <foreign>Credo</foreign> and <foreign>Pater Noster.</foreign>
 88. Wæt þæt gewrit on þam drence and writ crucem mid him
on ælcum lime and cweð: <foreign>Signum crucis Christi conserva te in vitam
eternam. Amen.</foreign>
 92. Gif þe ne lyste, hat hine selfne oþþe swa gesubne swa he
gesibbost hæbbe, and senige swa he selost cunne.
 94. Þes cræft mæg wiþ ælcre feondes costunge.

END_TEXT
START_TEXT

Charm 20 (Storms)
B23.1.20.
Prose Charms and Charm Headings: Storms 1948, no. 20.



 1. Wyrc sealfe wið ælfcynne and nihtgengan and þam mannum
þe deofol mid hæmð.
 2. Genim eowohumelan, wermod, bisceopwyrt, elehtre, æscþrote,
beolone, harewyrt, haransprecel, hæþbergean wisan, cropleac, garleac,
hegerifan corn, gyþrife, finul.
 5. Do þas wyrta on an fæt, sete under weofod, sing ofer IX
mæssan, awyl on buteran and on sceapes smerwe, do haliges sealtes fela on,
aseoh þurh clað, weorp þa wyrta on yrnende wæter.
 8. Gif men hwilc yfel costung weorþe, oþþe ælf oþþe
nihtgengan, smire his andwlitan mid þisse sealfe, and on his eagan do and
þær him se lichoma sar sie.
 10. And recelsa hine and sena gelome.
 11. His þing biþ sona selre.

END_TEXT
START_TEXT

Charm 21 (Storms)
B23.1.21.
Prose Charms and Charm Headings: Storms 1948, no. 28.



 1. WIÞ DEOFLE AND UNGEMYNDE: Wiþ deofle liþe drenc and
ungemynde, do on ealu cassuc, elehtran moran, finul, ontre, betonic,
hindheoloþe, merce, rude, wermod, nefte, elene, ælfþone, wulfes comb.
 4. Gesing XII mæssan ofer þam drence and drince.
 5. Him biþ sona sel.
 6. Drenc wiþ deofles costunga: þefan þorn, cropleac, elehtre,
ontre, bisceopwyrt, finul, cassuc, betonice, gehalga þas wyrta, do on ealu
haligwæter.
 9. And sie se drenc þær inne, þær se seoca man inne sie,
and simle ær þon þe he drince, sing þriwa ofer þam drence: <foreign>Deus in
nomine tuo salvum me fac.</foreign>

END_TEXT
START_TEXT

Charm 22 (Storms)
B23.1.22.
Prose Charms and Charm Headings: Storms 1948, no. 29.



 1. Wiþ wambewærce and ryselwærce.
 1. Þær þu geseo tordwifel on eorþan upweorfan, ymbfo hine
mid twam handum mid his geweorpe.
 3. Wafa mid þinum handum swiþe and cweð þrowa: <foreign>Remedium
facio ad ventris dolorem</foreign>.
 5. Weorp þonne ofer bæc þone wifel on wege.
 5. Beheald þæt þu ne locige æfter.
 7. Þonne monnes wambe wærce oððe rysle, ymbfoh mid þinum
handum þa wambe.
 9. Him biþ sona sel.
 10. XII monaþ þu meaht swa don æfter þam wifele.

END_TEXT
START_TEXT

Days 1.1 (Forst)
B23.2.1.1.
Tables of Lucky and Unlucky Days: Forster 1929, 260.



 1. Ðry dagas synd on <foreign>XII</foreign> monðum mid <foreign>III</foreign> nihtum, on ðam ne
bið nan wif acenned.
 3. And swahwylc wæpman swa on ðam dagum accenned bið, ne
forealdeð his lichomo næfre on eorðan ær domesdæge.
 7. Þæt is an þære daga on æftewardan Decembre, and
<foreign>II</foreign> on forewardan Ianuarii.
 10. Feawe men synd, þe þas cunan.

END_TEXT
START_TEXT

Days 1.2 (Forst)
B23.2.1.2.
Tables of Lucky and Unlucky Days: Forster 1929, 273.



 1. Ðry dagas synd on <foreign>XII</foreign> monðum, þa synd swiðe unhalwende
monnum oððe nytenum blod on to forlætene oððe drenc to drincane.
 4. Þæt is se æftemæste monandæg on Aprilis, ær he
gange of tune, and se forma monandæg on Agustusmonað, and se
æftemæste monandæg on Decembermonað, ær he gange of tune.
 9. Seðe on ðam <foreign>III</foreign> monandagum mon oððe nytene blod
forlæteð, on þone ðridan dæg he sceal sweltan, oððe he ne
gebiðeð þæs seofðan dæges.
 12. And gif he drinc drinceð to læcecrefte, ær <foreign>XV</foreign> dagan
he sceal sweltan.
 14. And gif hwylc man acenned bið on þissum <foreign>III</foreign> dagum, he
sceal sweltan yfele deaðe.
 16. And seðe et goseflæsc on þisson <foreign>III</foreign> dagan, ær <foreign>XL</foreign>
dæge he sceal sweltan.

END_TEXT
START_TEXT

Days 1.3 (Forst)
B23.2.1.3.
Tables of Lucky and Unlucky Days: Forster 1925-6, 77.<P>Citation is a single sentence, following ed.</P>



 1. Þreo dawes beoð on tweolf moneþ, þet beoþ swuþe
unhalewende monne oþer nutene blod on to forletene oþer drenc to
drinkene.
 2. Þet is þe æftemeste monandai.

END_TEXT
START_TEXT

Days 2 (Henel)
B23.2.2.
Tables of Lucky and Unlucky Days: Henel 1934-5, 334-5.



 1. <foreign>Luna I Bona est</foreign> her hit is god tima.
 2. <foreign>Luna II Non est bona</foreign> nis hit her god tima.
 3. <foreign>Luna III Ab hora tertia bona est</foreign> fram ðære <foreign>III</foreign> tide.
 4. <foreign>Luna IIII In matutina bona est</foreign> on ærnemergen.
 5. <foreign>Luna V Non est bona</foreign> nis hit her god tima.
 6. <foreign>Luna VI Non est bona</foreign> nis hit her god tima.
 7. <foreign>Luna VII Omni die bona est</foreign> ealne dæg hit is god.
 8. <foreign>Luna VIII De nona usque ad noctem bona est</foreign> fram none.
 9. <foreign>Luna VIIII Non est bona</foreign> nis hit her god tima.
 10. <foreign>Luna X Non est bona</foreign> nis hit her god tima.
 11. <foreign>Luna XI Non est bona</foreign> nis hit her god tima.
 12. <foreign>Luna XII Non est bona</foreign> nis hit her god tima.
 13. <foreign>Luna XIII A quinta ora bona est</foreign> fram ðære <foreign>V</foreign> tidæ.
 14. <foreign>Luna XIIII Bona est</foreign> her hit is god tima.
 15. <foreign>Luna XV Non est bona</foreign> nis hit her god tima.
 16. <foreign>Luna XVI Inutilis est</foreign> nis hit her nytwirðlic.
 17. <foreign>Luna XVII Bona est</foreign> her hit is god tima.
 18. <foreign>Luna XVIII Non est bona</foreign> nis hit her god tima.
 19. <foreign>Luna XIX Melior est</foreign> her hit is betere.
 20. <foreign>Luna XX Non est bona</foreign> nis hit her god tima.
 21. <foreign>Luna XXI In matutina bona est</foreign> on ærnemergen.
 22. <foreign>Luna XXII Ab ora III ad VI bona</foreign> fram underne oð middæg.
 23. <foreign>Luna XXIII Ab ora quinta bona est</foreign> fram ðære <foreign>V</foreign> tide.
 24. <foreign>Luna XXIIII Bona est</foreign> her hit is god tima.
 25. <foreign>Luna XXV Non est bona</foreign> nis hit her god tima.
 26. <foreign>Luna XXVI Bona est</foreign> her hit is god tima.
 27. <foreign>Luna XXVII Tota die bona est</foreign> ealne dæg hit is god.
 28. <foreign>Luna XXVIII Non est bona</foreign> nis hit her god tima.
 29. <foreign>Luna XXVIIII Bona est</foreign> her hit is god tima.
 30. <foreign>Luna XXX Non est bona</foreign> nis hit her god tima.

END_TEXT
START_TEXT

Days 3.1 (Forst)
B23.2.3.1.
Tables of Lucky and Unlucky Days: Forster 1929, 262-4.



 1. Syndon twegen dagas on ægwylcum monðe, swahwætswa on
þam dagum ongynð, ne wurð hit næfre geendod.
 4. On Ianuarius, þonne se mona bið <foreign>III</foreign> nihta eald and
<foreign>IIII</foreign>.
 6. On Februarius, þonne he bið <foreign>V</foreign> nihta eald and <foreign>VII</foreign>.
 8. On Martius, þonne he bið <foreign>VI</foreign> nihta eald and <foreign>VII</foreign>.
 10. On Aprelis, þonne he bið <foreign>V</foreign> nihta eald and <foreign>VIII</foreign>.
 12. On Maius, þonne he bið <foreign>VIII</foreign> nihta eald and <foreign>IX</foreign>.
 14. On Iunius, þonne he bið <foreign>V</foreign> nihta eald and <foreign>XVII</foreign>.
 15. On Iulius, þonne he bið <foreign>III</foreign> nihta eald and <foreign>XIII</foreign>.
 16. On Agustus, þonne he bið <foreign>VIII</foreign> nihta eald and <foreign>XIII</foreign>.
 17. On September, þonne he bið <foreign>V</foreign> nihta eald and <foreign>IX</foreign>.
 18. On October, þonne he bið <foreign>V</foreign> nihta eald and <foreign>XV</foreign>.
 19. On Nouember, þonne he bið <foreign>VII</foreign> nihta eald and <foreign>IX</foreign>.
 20. On December, þonne he bið <foreign>III</foreign> nihta eald and <foreign>XII</foreign>.
 21. And swa hit bið, gyme, seþe wylle.

END_TEXT
START_TEXT

Days 3.2 (Forst)
B23.2.3.2.
Tables of Lucky and Unlucky Days: Forster 1929, 266-9.



 1. Ða ealdan læces gesetton on ledonbocum, þæt on
ælcum monðe beoð æfre twegen dagas, þa syndon swiðe derigendlice
ænigne drenc to drincanne oþþe blod to lætenne, forþamþe an tid
is on ælcum þara daga, gif man ænige æddran geopenað on þara
tide, þæt hit bið lifleast oððe langsum sar.
 8. Þæs cunnede sume læce and let his horse blod on
þære tide, and hit læg sona dead.
 10. Nu syndon hit þas dagas, swaswa hit her onsegð.
 12. Se forma dæg on Martio, þæt is on Hlydanmonðe and se
feorða dæg ær his ende.
 14. On þam oðrum monðe, þe we Aprelis hatað, se teoða
dæg is derigendlic and se ændlyfte ær his ende.
 17. On Maiusmonðe se þridda dæg is derigendlic and se
seofoða ær his ende.
 20. On Iuniusmonðe se <foreign>X</foreign> dæg and ær his ende se <foreign>XV</foreign>.
 22. On Iuliusmonðe se <foreign>XIII</foreign> dæg and ær his ende se <foreign>X</foreign>.
 24. On Agustusmonðe se <foreign>I</foreign> dæg and ær his ende se <foreign>II</foreign>.
 26. On Septembermonðe se <foreign>III</foreign> dæg and ær his ende se <foreign>X</foreign>.
 28. On Octobermonðe se <foreign>III</foreign> dæg and ær his ende se <foreign>X</foreign>.
 29. On Nouembermonðe se <foreign>V</foreign> dæg and ær his ende se <foreign>III</foreign>.
 31. On Decembermonðe se <foreign>VII</foreign> dæg and ær his ende se <foreign>X</foreign>.
 33. On Ianuariusmonðe se <foreign>I</foreign> dæg and ær his ende se <foreign>VII</foreign>.
 35. On Februariusmonðe se <foreign>IIII</foreign> dæg and ær his ende se
þridda.
 37. We gesetton on foreweardan þissere endebyrdnesse þone
monað Martius, þe menn hatað Hlyda, forþam he is annginn æfter
rihtan getele ealles þæs geares, and se ælmihtiga god on þam monðe
gesceop ealle gesceafta.
 42. Nu eft be þam monan is mycclum to warnienne, þæt man on
<foreign>IIII</foreign> nihta ealdne monan oþþe on <foreign>V</foreign> nihta menn blod ne læte, swa us
bec seggað, ærþamþe se mona and seo sæ beon anræde.
 46. Ac we gehyrdon seggon sumne þisne mann, þæt nan mann ne
leofode, þe him blod lete on ealra halgena mæssedæg, oþþe gif he
gewundod wære.
 49. Nis þis nan wiglung, ac wise menn hit afunden þurh þone
halgan wisdom, swa heom god ælmihtig gedihte.

END_TEXT
START_TEXT

Days 3.3 (Forst)
B23.2.3.3.
Tables of Lucky and Unlucky Days: Forster 1929, 260.



 1. Ðreo dagas syndon on <foreign>XII</foreign> monðum mid þrim nihtum, on
þam ne bið nan wifmann akenned.
 3. And swahwylc wæpnedmann on þam dagum akenned bið, ne
forrotað his lichama næfre on eorðan, ne he ne fulað ær
domesdæge.
 7. Nu is an þara daga on æftewyrdne Decembre, and þa twegen
on foreweardan Ianuarie þam monðe.
 10. And feawe synd, þe þas geryne cunnan oþþe witan.

END_TEXT
START_TEXT

Days 4 (Forst)
B23.2.4.
Tables of Lucky and Unlucky Days: Forster 1929, 271-3.



 1. Þry dagas syndon on geare, þe we Egiptiace hatað, þæt
is on ure geðeode plihtlice dagas, on ðam nateþæshwon for nanre neode
ne mannes ne neates blod þæm monðe, þe we Aprilis hatað, se nyxta
monandæg, and þonne is se oðer ingangende þe monð, þe we Agustus
hatað, se æresta monandæg, þonne is se þridda and se æresta
monandæg æfter utgange þæs monðes Decembris Seðe on þisum
þrim dagum his blod gewanað, sy hit man, sy hit nyten, þæsðe we
secgan hyrdon, þæt sona on ðam forman dæge oððe on ðam
feorðan his lif he geendoð, oþþe gif his lif lengre bið, þæt he
to ðam seofoðan dæge ne becymð.
 17. Oððe gif he hwylcne drenc drincð þam þrim dagum, his
lif he geendað.
 20. And seðe on þysum ylcum þrym dagum goseflæsces
onbyrgð, binnan feowertiges daga fyrste his lif he geendað.

END_TEXT
START_TEXT

Days 5.1 (Forst)
B23.2.5.1.
Tables of Lucky and Unlucky Days: Forster 1929, 262-4.



 1. Tweigen dagas syndon on æghwilcum monðe, þæt
swahwætswa man on þæm dagum onginneð, ne wurð hit næfre
geendod.
 3. Þæt is þonne: On Ianuarius, þonne se mona bið
þreora nihta eald and feowra, and on Februarius, þonne he bið fifa and
seofena eald, and on Martius þe syxta and se seofeða, on Aprilis se fifta
and se eahteþa, and on Maius se eahteþa and se nygeþa, on Iunius se <foreign>V</foreign>
and se <foreign>XXVII</foreign>, on Iulius se <foreign>III</foreign> and se <foreign>XIII</foreign>, on Agustus se <foreign>VIII</foreign> and se
<foreign>XIII</foreign>, on September se <foreign>V</foreign> and se <foreign>IX</foreign>, on October se <foreign>V</foreign> and se <foreign>XV</foreign>, on
Nouember se <foreign>VII</foreign> and se <foreign>IX</foreign>, on December se þridda and se þreotteoða.
 21. Buton ælcan tweon, swa hit bið gewislice, gyme, seþe
wille.

END_TEXT
START_TEXT

Days 5.2 (Forst)
B23.2.5.2.
Tables of Lucky and Unlucky Days: Forster 1929, 273.



 1. Sindon þry dagas on twelf monðum, þa syndon swiðe
unhalwende men oððe nytenum blod to forlætenne oððe drenc to
drincanne.
 4. Þæt is se æftemesta monandæig on Aprilis, ær he
gange of tune, and se forma monandæg on Agustusmonðe, and se æftemesta
monandæg on Decembresmonðe, ær he gange of tune.
 9. Seðe on ðam þrim monandagum mannum oððe nytene blod
forlæteð ær feowerteoðan dæge he sceal swyltan, oððe he ne
gebideð þæs seofeðan dæges.
 12. And gif he drenc drincð to læcecræfte, ær fiftene
dagan he sceal swyltan.
 14. And gif hwilc man acenned byð on þysum þrim dagum, he
sceal swyltan yfelan deaðe.
 16. And seðe eteð flæsc on þysum þrim dagum, he sceal
swyltan ær feowertugum dagum.

END_TEXT
START_TEXT

Days 5.3 (Forst)
B23.2.5.3.
Tables of Lucky and Unlucky Days: Forster 1929, 266-9.



 1. Þa ealdan læcas gesettan on ledenbocum, þæt on
ælcum monðe beoð æfre twegen dagas, þe syndon swiðe derigendlice
ænigum menn drenc to drincanne oþþe blod to lætanne, forþamþe an
tid is on ælcum þæra daga, gif man ænige æddran geopenað on
þære tide, þæt hit bið lifleast oððe langsum sar.
 8. Þæs cunnade sum læce and let his horse blod on þære
tide, and hit læg sona dead.
 10. Nu syndon hit þas dagas, swaswa hit her onsegð, þæt is
se forma dæg on Martio, on Hlydanmonðe and se feorða dæg
ærþamþe he endað.
 14. On þam oðrum monðe, þe we Aprilis hatað, se teoþa
dæg is derigendlic and se endlyfta dæg ær his utgange.
 17. On þam monðe, þe we Maius hatað, se þridda dæg is
derigendlic/ and se seofeða ær his ende.
 20. On Iuniusmonðe se teoða and ær his ende se fifteoða.
 22. On Iulius se þreotteoða and ær his ende se teoða.
 24. On Agustus se forma and ær his ende se oðer.
 26. On September se þridda and ær his ende se teoða.
 28. On Nouember se fifta and ær his ende se þridda.
 30. On December se twelfta and ær his ende se seofeða.
 32. On Ianuarius se forma and ær his ende se seofeða.
 34. On Februarius se feorða and ær his ende se þridda.
 36. We gesetton on foreweardan on þyssere endebyrdnesse þone
monað Martius, þe menn hatað Hlyda, rihtan getele ealles þæs geares,
ealle gesceafta.
 41. Þæt man on feower nihta ealdne monan oððe on fif nihta
blod/ ne læte, swaswa us secgad bec, ærþamþe se mona and seo sæ
gehyrdon secgan sumne mann, þæt nan mann ne leofode se him blod lete on
ealra halgena mæssedæg, oððe gif he gewundod wære.
 47. Nan wilung, ac wise menn hit afundon þurh þone halgan
wisdom/, swaswa him dihte god.

END_TEXT
START_TEXT

Days 5.4 (Henel)
B23.2.5.4.
Tables of Lucky and Unlucky Days: Henel 1934-5, 346-7.



 1. Ðry dagas syndon on twelf monðum mid þrim nihtum, on þam
ne bið nan wif acenned, ac swa hwilc wæpman swa on ðam dagum acenned
bið, ne forealdað his lichama næfre on eorðan ær domes dæge,
þæt is an ðæra daga on æfteweardan decembre, and tweigen on
foreweardan Ianuarii, feawa manna syndon, þe þas dagas cunnon.

END_TEXT
START_TEXT

Days 6 (Henel)
B23.2.6.
Tables of Lucky and Unlucky Days: Henel 1934-5, 336-7.



 1.1. Þa ealdan læcas gesettan on ledenbocun, þæt on
ælcum monðe beoð æfre twegen dagas, þe syndan swyðe derigendlice
ænigne drenc on to ðicgenne, oððe blod on to lætenne, forðan þe
an tid is on ælcum þæra daga, gif man ænige æddran geopenað on
þære tide, þæt hit bið his lifleast, oððe langsum sar.
 1.5. Þæs cunnode sum læce, let his horse blod on þære
tide, and hit læg sona dead.
 2.1. Nu synd hit þas dagas, swa swa us seicgaþ bec: se forma
dæg on martio, þæt is on hlydan monþe, and se feorþa dæg
ærþam þe he fare aweg, on þam oþran monþe, þe we apriles hatat,
se tyoþa dæg is dergendlic, and se endlyfta dæg ær his utgange.
 2.6. Eft is on þan monþe þe we maios hatet se þridda dæg
dergendlic, and se seoueþa ær his ende.
 2.8. On iunius se teoþa and ær his ende se fifteoþa.
 2.9. On iulius se þreotteoða and ær his ende se teða.
 2.10. On augustus se forma and ær his ende se oðer.
 2.11. On september se ðridda and ær his ende se teoða.
 2.12. On october eac se ðridda and ær his ende se teoða.
 2.13. On nouember se fifta and ær his ende se þridda.
 2.14. On december se twelfta and ær his ende se seafanteoða.
 2.15. On ianuarius se forma and ær his ende se seofoða.
 2.16. On februarius se feorða and ær his ende se ðridda.
 3.1. We gesetton on foreweardan on þysre endebyrdnesse þone
monaþ martius, þe menn hatat hlyda, forþan he is angin æfter rihtum
getele ealles þæs geares, and se ælmihtiga god on þam monþe gescop
ealle gesceafta.
 4.1. Nu æft be þam monan is miclum to warnienne þæt mon
on fyuwer nihtan monan oþþe on fif nihta men blod ne læte, swa swa us
secgað bec, ærþan þe se mona and syu sæ beon anræde.
 5.1. Eac we gehyrdan seggan sumne wisne man þæt nan man ne
lyfode, þe him lete blod on ealra halgena mæssedæig, oþþe gif he
gewundad wære.
 5.3. Nis þis nan wigelung, ac wise men hit afundan þuruh
þæne halgan wisdom, swa swa him gedihte godd.
 6.1. Gyt her to eacan is to warnienne þæt man ne þicge
goseflæsc on þane æftemestan dæi hlydan monþes, ne on þæne
æftemestan dæig december monþes, goseflæsc byþ æfre unhalwende
þam untruman, swa swa ma oþra metta, þe we ne magan her secggan.

END_TEXT
START_TEXT

Prog 1.1 (Forst)
B23.3.1.1.
Prognostics: Forster 1912a, 65-6.



 1. Kiningum & ricum mannum bið mycel syb þy geare.
 2. Gif ðy <foreign>IIII</foreign> dæge sunne scineð, þonne oðbeoreð
olfendas mycel gold þam æmetum, þe þonne goldhord heoldan sculon.
 3. Gif ðy <foreign>V</foreign> dæge sunne scineð, mycle blostma &
blæda, mid mannum frecednes, & manna hus frecenessa þrowiað.
 4. Ðy <foreign>VI</foreign> dæge gif sunne scineð, mycel meolc bið þy
geare mid mannum.
 5. Gif þy <foreign>VII</foreign> dæge sunne scineð beorhte, drihten asent
mycle wæstmas on treowum on þam geare.
 6. Gif þy <foreign>VIII</foreign> dæge sunne scineð beorhte, þonne bið
cwicseolfer on Angelkynne yðgeate.
 7. Gif on <foreign>IX</foreign> dæge sunne scineð, God sendeð mycele
fugeloð on þam geare.
 8. Gif ðy <foreign>X</foreign> dæge sunne scineð beorhte, sæ & ealle
ea beoð mid fixum afylde.
 9. Gif þy <foreign>XI</foreign> dæge sunne scineð, þonne bið mycel
costung deaðes mid mannum.
 10. Gif þy <foreign>XII</foreign> dæge sunne scineð, men beoð wace on
mislicum brocum, & bið mycel sib.

END_TEXT
START_TEXT

Prog 1.2 (Forst)
B23.3.1.2.
Prognostics: Forster 1908a, 46-8.



 1. On anweardne gear gif hit þunreð ærest on sunnandæg,
se becnað kyninges oððe biscopes deað, oððe mænige ealdermen on
þam geare sweltað.
 2. Gif þunor bið gehered on monandæg, se becnað blodes
gyte on sume ðeade.
 3. Gif on tiwesdæg hyered hered, wæstmas beoð gewanode.
 4. Gif on wodnesdæg biþ gehyred, se becland begena cwealm.
 5. Gif on þunresdæg bið gehyred, becnað wifa hryre.
 6. Gif on frigedæg geþunrað, þonne getacnað þæt
nytena cwealm.
 7. Gif on sæternesdæg geðunrað, þæt tacnað demena
and gerefena cwealm.
 8. Gif þunor cumeð on forantniht, se cyðeð hwylcehwugu
deaðlicnesse towearde.
 9. Gif he cymð on middeniht, se becnað halie saule ofer worulde
farende.
 10. Gif he on dæg cumð, se kyðeð kininges gebyrd oðð
biscopes.
 11. Gif þunorrade bið hlynende of eastdæle, se becnað
cyninges deað oðð biscopes oððe mycel gefeoht.
 12. Gif he bið suð gehered, se becnað cininges wifes cwealm.
 13. Þonne þunor cumeð west oððe norð, ma bið
mædena þonne cnihta þy geate acenned: se norðþunor becnað scepa
deað and cealfa and geogoðe.
 14. Gif þunor bið mycel east oððe norðeast, mycel
wæstm bið and god onriptid.
 15. Gif ðunor æt þære þriddan tide dæges, he
tacnoð Godes gast cumende þis middaneard to neosianne & to blisianne.
 16. Gif þunor cumð æt þære <foreign>VI</foreign> tide dæges, he
becnað æhtnesse Cristes folces.
 17. Gif ðunor cumð æt þære <foreign>IX</foreign> tide dæges, se
becnað gesib & genihtsumnesse.
 18. Gif þunor cumð æt þære <foreign>X</foreign> tide dæges, from Gode
oððe from mannum se becnað ege in þam folce.
 19. Gif þunor cymð æt þære <foreign>XII</foreign> tide dæges,
hreohnessa & stormas se becnað.

END_TEXT
START_TEXT

Prog 1.3 (Forst)
B23.3.1.3.
Prognostics: Forster 1912b, 297-300.



 1. Gif mon bið acennen on sunnandæg oððe on nihte, swa wer
swa wif swahweðer hit þonne bið, nafað he na mycle sorge, & he
bið gesælig be his gebyrde.
 2. Gif mon biþ acenned on mannandæg oððe on niht, he bið
manna goda gitsiende & lað & oft seoc & hunhal.
 3. Gif on tiwesdæg oððe on niht bið accenned, se bið
æwfest & manþwære & gesibsum & manna leof.
 4. Gif on wodnesdæg oððe on niht bið acenned, se bið
scearp on gewinne & wærwyrde & grimful.
 5. Gif on þunresdæg oððe on niht, se bið gesælig,
& wifmannum leof, gif hit wær bið, & wepnedmannum leof, hit wif
bið.
 6. Gif mon bið acenned on frigedæg oððe on niht, he bið
awyried from mannum, & he yfele cræftas leornað, & he æfre
bið yfelwyrde, & oðra manna æhte strydeð, & bið scort on
wæstmum.
 7. Gif mon bið acenned on sæternesdæg oððe on niht, se
gelimp dæda, & biþ ealdorman be his gebyrdum; & him beoþ men
æfestgendre, ac se þeahhweðre þa costunge þera æfestgendra manna
he oferswiðeð.

END_TEXT
START_TEXT

Prog 1.4 (Forst)
B23.3.1.4.
Prognostics: Forster 1912c, 21.



 1. On anre nihte ealdne monan þæt cild, þæt swa bið
acenned, þæt bið liflic.
 2. On <foreign>II</foreign> nihte aldne monan, þæt bið seoc & sicle.
 3. On <foreign>III</foreign> nihte aldne monan, se leofað lange.
 4. On <foreign>IIII</foreign>, þæt bið on wurðunge geond feola ðeode.
 5. On <foreign>V</foreign> nihte aldne monan, þæt geong sweltað.
 6. On <foreign>VI</foreign> nihte, þæt bið lang lifes gesælig.
 7. On <foreign>VII</foreign> nihte ealdne monan, se leofeð lange on wurðunge.
 8. On <foreign>VIII</foreign> nihte, þæt iung sweltað.
 9. On <foreign>IX</foreign> nihte aldne, se bið frecenlice acenned.
 10. On <foreign>X</foreign>, se bið þrowere.
 11. On <foreign>XI</foreign> nihte aldne monan, se bið landes ofergænge.
 12. On <foreign>XII</foreign> nihte aldne monan, se bið on allum þingum
wurðful.
 13. On <foreign>XIII</foreign> nihte, se bið æwfest & rihtwis.
 14. On <foreign>XIIII</foreign> nihte in allum þingum he bið welgetyd.
 15. On <foreign>XV</foreign>, se geong sweltað.
 16. On <foreign>XVI</foreign> se bið in allum þingum nytwyrðe.
 17. On <foreign>XVII</foreign> nihte, se bið sona gewiten.
 18. On <foreign>XVIII</foreign> nihte, se bið earm & geswingful on his life.
 19. On <foreign>XIX</foreign>, on weorðunge.
 20. On <foreign>XX</foreign>, þæt bið sona gefaren.
 21. On <foreign>XXI</foreign>, þæt bið on godre weorðunge.
 22. On <foreign>XXII</foreign>, unheore feohtling.
 23. On <foreign>XXIII</foreign>, se bið þeof & sceaðe.
 24. On <foreign>XXIIII</foreign>, se bið geswingful on his life.
 25. On <foreign>XXV</foreign>, se bið halsum in his lif.
 26. On <foreign>XXVI</foreign>, þæt bið weorces gælsa.
 27. On <foreign>XXVII</foreign>, se bið on frecnum þingum acenned.

END_TEXT
START_TEXT

Prog 1.5 (Forst)
B23.3.1.5.
Prognostics: Forster 1912c, 34-6 and Ker 1957, 114.



 1. Seðe on anre nihte monan weorðeð untrum, se bið on
ðære adle swiðe geswenced.
 2. On <foreign>II</foreign> nihta monan, hraðe æfter sare he ariseð.
 3. Gif on <foreign>III</foreign> he winneð, & eft in þære untrumnesse se
mon swelteð.
 4. Gif on <foreign>IIII</foreign>, he winneð & eft ariseð.
 5. Gif on <foreign>V</foreign>, ne gedegeð þe þa adle.
 6. Gif on <foreign>VI</foreign>, he winneð & ariseð.
 7. On <foreign>VII</foreign> nihte aldne monnan, he sceal feala findan, butan him
mihtig God milde wurþe, færlice hine deað fram life alædeð.
 8. Gif he bið an <foreign>VIII</foreign>, ne leofeð he na lange.
 9. Gif on <foreign>IX</foreign>, he bið lange seoc.
 10. Gif on <foreign>X</foreign>, on his heortan unhælo cymð, & he bið
fræcnoð.
 11. Gif on <foreign>XI</foreign>, on langum sare he sargað, & he gelomlice his
hælo hafoð eft.
 12. Gif on <foreign>XII</foreign>, he winneð & eft ariseð.
 13. On <foreign>XIII</foreign>, lytel sticce he ligeð seoc.
 14. On <foreign>XIIII</foreign>, he winneð & ariseð.
 15. Gif on <foreign>XV</foreign>, fræclice bið his þing.
 16. Gif on <foreign>XVI</foreign>, on þære stowe he ariseð.
 17. Gif on <foreign>XVII</foreign>, he swinceð & eft ariseð.
 18. On <foreign>XVIII</foreign>, he winneð & eft ariseð.
 19. On <foreign>XIX</foreign>, he winneð & ariseð.
 20. On <foreign>XX</foreign>, he ariseð.
 21. On <foreign>XXI</foreign>, he bið lange seoc.
 22. On <foreign>XXII</foreign>, rædlice he hal ariseð.
 23. On <foreign>XXIII</foreign>, he ariseð.
 24. On <foreign>XXIIII</foreign>, he bið langa lama & swelteð.
 25. On <foreign>XXV</foreign>, he hraþe ariseð.
 26. Gif on <foreign>XXVI</foreign> & on <foreign>XXVII</foreign>, frecne bið þæs mannes
þing, þæt ifel uneaðe beflið.
 28. On <foreign>XXVIII</foreign> & on <foreign>XXIX</foreign>, he of þam sare sone ariseð.
 30. Gif <foreign>XXX</foreign>, he bið lange seoc, þæhweðere ariseð.
 30. Ðis is eallum gemæne iungum and ealdum.

END_TEXT
START_TEXT

Prog 1.6 (Forst)
B23.3.1.6.
Prognostics: Forster 1925-6, 79-86.



 1. Þonne se mone bið anre nihte eald, swahwætswa þu
gesihst, pæte kymð to gefean.
 2. On twam nihtum & on <foreign>iii</foreign>, ne bið on þam swefne ne god
ne yfel.
 3. On <foreign>iiii</foreign> & on <foreign>v</foreign> þæt bið god, wite þu, þæt
on þinre heortan.
 4. On <foreign>vi</foreign> nihte monan, þætðe þonne ðynce, þæt þu
geseo, sy þæt fæst on þinum breostum, heald þe georne, þæt
ðu þone geþanc ne forleose.
 5. On <foreign>vii</foreign> nihte monan, swahwætswa þe þonne on eage
gebyreð, æfter langre tide cymð seo geendung.
 6. On <foreign>viii</foreign> & on <foreign>ix</foreign> nihte, sona þe ætewð,
swahwætswa þe geswefnað, gif þu unrotnesse geseo, wend þin heafud
east, bide God are.
 7. On <foreign>x</foreign> nihte þin swefen agæð butan frecednesse.
 8. On <foreign>xi</foreign> nihte þæt swefen kymð to geafean.
 9. On twelf nihte & on <foreign>xiii</foreign> binnan <foreign>iii</foreign> nihtum þu gesihst,
þætðe on swefne æteowde.
 10. On <foreign>xiiii</foreign> nihte, nafað þæt nane fremminge ne godes ne
yfeles.
 11. On <foreign>xv</foreign> nihte monan, scorte fulfremmednesse hafað þæt
swefen.
 12. On <foreign>xvi</foreign> nihte monan æfter langere tide þæt swefen
agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> þæt swefen bið
god & on manegum dagum geendað.
 14. On <foreign>xx</foreign> & on <foreign>xxi</foreign> nihte ceapunge & hwearfunge
getacnað.
 15. On <foreign>xxii</foreign> & <foreign>xxiii</foreign>, seo meting bið geteres ful &
geflites & costunge, ne bið þæt god swefen.
 16. On <foreign>xxiii</foreign> nihte, þæt getacnað gefean & hælo.
 17. On <foreign>xxv</foreign> & <foreign>xxvi</foreign>, towardlice fyrhtu & brogan þæt
getacnað, & on <foreign>ix</foreign> dagum oððe on <foreign>x</foreign> þæte bið æteowed, ac
wend east, bide God are.
 18. On <foreign>xxvii</foreign> & þe bið & on <foreign>xxvii</foreign> & on <foreign>xxix</foreign>,
þæt swefen tacnað ealne gefean, & eghwylcere angnesse &
uneðnesse smyltnesse & glædnesse gehatað.
 20. On <foreign>xxx</foreign> nihta aldne monan, efter twegra daga fyrste þæt
swefen agæð butan frecednesse.

END_TEXT
START_TEXT

Prog 2.1 (Forst)
B23.3.2.1.
Prognostics: Forster 1912c, 32-4.



 1. <foreign>Luna I qui inciderit, difficile euadet</foreign> Se þe afealð,
earfoðlice he ætwint.
 2. <foreign>Luna II, cito consurget</foreign> raðe he arisþ.
 3. <foreign>Luna III, non eundet</foreign> he ne ætwint.
 4. <foreign>Luna IIII, laboret et surget</foreign> he swincð and arisð.
 5. <foreign>Luna V, tricabit et surget</foreign> he sipað and arisð.
 6. <foreign>Luna VI, non euadet</foreign> he ne ætwint.
 7. <foreign>Luna VII, medicina sanabitur</foreign> mid læcedome he bið
gehæled.
 8. <foreign>Luna VIII, diu languet et surget</foreign> lange he adlað and
arisð.
 9. <foreign>Luna IX, languet</foreign> he adlað.
 10. <foreign>Luna X diu egrotat</foreign> lange he siclað.
 11. <foreign>Luna XI, periculo periclitat</foreign> on frecednesse he dyrfð.
 12. <foreign>Luna XII, surget</foreign> he arisþ.
 13. <foreign>Luna XIII, alignot tempus egrotat</foreign> sumne timan he sicclað.
 14. <foreign>Luna XIIII, laborat et surget</foreign> he swincð and arisþ.
 15. <foreign>Luna XV periclitat</foreign> he dyrfð.
 16. <foreign>Luna XVI, locum mitabit et surget</foreign> stowe he awent and
arisð.
 17. <foreign>Luna XVII, tricabit et surget</foreign> he sipað and arisþ.
 18. <foreign>Luna XVIII, laborabit et surget</foreign> he swincð and arisð.
 19. <foreign>Luna XIX, similiter</foreign> eallswa.
 20. <foreign>Luna XX, similiter</foreign> eallswa.
 21. <foreign>Luna XXI, rem adiuuabit</foreign> ðingc he fultumað.
 22. <foreign>Luna XXII, languet et surget</foreign> he adlað and arisþ.
 23. <foreign>Luna XXIII, similiter</foreign> eallswa.
 24. <foreign>Luna XXIIII, diu languet</foreign> lange he adlað.
 25. <foreign>Luna XXV, languet et morietur</foreign> adlað and he swelt.
 26. <foreign>Luna XXVI, languet</foreign> he adlað.
 27. <foreign>Luna XXVII, tricabit et surget</foreign> he sipað and arisþ.
 28. <foreign>Luna XXVIII, eger multum iacebit et morietur</foreign> seoc swiðe he
lið and swylt.
 29. <foreign>Luna XXIX, eger euadet</foreign> seoc ætwint.
 30. <foreign>Luna XXX, eger laborabit et surget</foreign> seoc he swincð and
arisð.

END_TEXT
START_TEXT

Prog 2.2 (Forst)
B23.3.2.2.
Prognostics: Forster 1925-6, 79-86.



 1. On anre nihta eald monan, swahwætswa þe mæteð,
þæt cymð to gefean.
 2. On tweigra nihta eald monan & on þreora næf þæt
swefen nænige fremednesse godes ne yfeles.
 3. On feower nihta & on fifa, þæt bið god swefen, wite
þu, þæt georne on þinre heortan.
 4. On <foreign>vi</foreign> nihta þætþe þonne þæt þu geseo þæt
beo fæst on þinum breostum, wite, þæt þin þanc ne losige.
 5. On <foreign>vii</foreign> nihta, swahwætswa þe on eage byreð, æfter
tide cymð seo endung.
 6. On <foreign>viii</foreign> nihta & on <foreign>ix</foreign>, sona þæt ypeð,
swahwætswa þe geswefnað, gif þu unrotnysse gesawe, wend þin heafod
east, bide þe God are.
 7. On <foreign>x</foreign> nihta þin swefen agæð butan frecednysse.
 8. On <foreign>xi</foreign> þæt swefen agæð mid gefean.
 9. On <foreign>xii</foreign> nihta & on <foreign>xiii</foreign> binnan þrim nihton þu
gesihst, þætþe ær on swefne ætywde.
 10. On <foreign>xiiii</foreign> nihta, næfð þæt nænige fremednysse
godes ne yfeles.
 11. On <foreign>xv</foreign> nihta, sceortwyrplic þæt bið.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen bið god & on manegum dagum geendað.
 14. On <foreign>xx</foreign> & on <foreign>xxi</foreign> nihta þæt tacnað ceapunge &
hwearfunge/.
 15. On <foreign>xxii</foreign> & <foreign>xxiii</foreign> nihta, seo mætingc bið gecornes
& geflites & eall costunge full, ne bið þæt na god swefen.
 16. On <foreign>xxiiii</foreign> nihta, þæt tacnað gesynto & hælo.
 17. On <foreign>xxv</foreign> & on <foreign>xxvi</foreign> nihta, þæt tacnað toweardlice
firhto & brogan & on <foreign>ix</foreign> dagum oþþe on <foreign>x</foreign> þæt bið geypped,
ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt tacnað ealne
gefean, & ealle angnysse & uneaðnysse smyltnysse & glædnesse
gehatað.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær twegra nihta fyrste þæt swefen
agæð butan frecnum þingum.

END_TEXT
START_TEXT

Prog 2.3 (Forst)
B23.3.2.3.
Prognostics: Forster 1912c, 21-6.



 1. Gif mann bið akenned on anre nihte ealne monan, se bið lang
lifes & welig.
 2. Gyf he bið on tweigra nihta akenned, se bið a seoc &
unhal.
 3. Gif he bið on þreora nihta, se leofað lange.
 4. Gif he bið on <foreign>IIII</foreign> nihta akenned, se bið a in wordum.
 5. Gif he bið on <foreign>V</foreign> nihta adl on geogoðe gewiteð.
 6. Gif he bið on <foreign>VI</foreign> nihta adlig se bið lang lifes &
gesælig.
 7. Gif he bið on <foreign>VII</foreign> nihta, se bið a weorð & lyfað
lange.
 8. Gif he bið on <foreign>VIII</foreign> nihta eald, se swelteð sona.
 9. Gif he bið on <foreign>IX</foreign> nihta, se bið frecenlice akenned.
 10. Gif he bið on <foreign>X</foreign> nihta, se bið þrowere.
 11. Gif he bið on <foreign>XI</foreign> nihta, se bið landes ofergenga.
 12. Gif he bið on <foreign>XII</foreign> nihta eald, se bið on eallum þingum
wurðfull.
 13. Gif he bið on <foreign>XIII</foreign> oððe on <foreign>XIIII</foreign> nihta, se bið
æwwæst & rihtwis.
 15. Gif he bið on <foreign>XV</foreign> nihta, se bið sona gefaren.
 16. Gif he bið on <foreign>XVI</foreign> nihta, se bið on eallum þingum
nytwurðe.
 17. Gif he bið on <foreign>XVII</foreign> nihta, se bið sona gewitan.
 18. Gif hif he on <foreign>XVIII</foreign> nihta oððe on <foreign>XIX</foreign>, se bið
gesælig.
 20. Gif he bið on <foreign>XX</foreign> nihta, se bið sona gefaren.
 21. Gif he bið on <foreign>XXI</foreign> nihta, so bið on godre weorþunge.
 22. Gif he bið on <foreign>XXII</foreign> nihta, se bið unearh fihtling.
 23. Gif he bið on <foreign>XXIII</foreign> nihta, se bið þeofsceaða.
 24. Gif he bið on <foreign>XXIIII</foreign> nihta, se bið geswincfull on his
life.
 25. Gif he bið on <foreign>XXV</foreign> nihta, se bið gehealtsum his lifes.
 26. Gif he bið on <foreign>XXVI</foreign> nihta, se bið weoreces gælsa.
 27. Gif he bið on <foreign>XXVII</foreign> nihta, se bið to frecnum þingum
akenned.

END_TEXT
START_TEXT

Prog 3.1 (Forst)
B23.3.3.1.
Prognostics: Forster 1925-6, 79-86.



 1. On anre nihte ealdne monan, swahwætswa þe mæteð,
þæt cymð to gefean.
 2. On tweigra nihta monan & on þreora, næfþ þæt
swefen nænige fremednesse godes ne yfeles.
 3. On feowernihtne & on fifa, þæt byþ god swefen, wite
þu, þæt georne on þinre heortan.
 4. On syx nihta, þætþe þonne þince, þæt þu geseo,
þæt beo fæst on þinum breostum, wite, þæt þin geþanc ne
leose.
 5. On <foreign>vii</foreign> nihta, swahwætswa þe on eage byreþ, æfter
tide cymð seo endung.
 6. On <foreign>viii</foreign> nihte & on <foreign>ix</foreign>, sona þæt ypeð,
swahwætswa þe geswefnaþ, gif þu unrotnesse gesawe, wend þin heafod
east, bide þe God are.
 7. On <foreign>x</foreign> nihta þin swefen agæþ butan frecnesse.
 8. On <foreign>xi</foreign> nihta þæt swefen agæþ mid gefean.
 9. On <foreign>xii</foreign> & on <foreign>xiii</foreign> nihta binnan þrim nihton þu
gesyhst, þætþe ær on swefne ætywede.
 10. On <foreign>xiiii</foreign> nihta, næfð þæt nænige fremednesse
godes ne yfeles.
 11. On <foreign>xv</foreign> nihta, sceortwyrplic þæt byþ.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen byþ go & on manegum dagum geendað.
 14. On <foreign>xx</foreign> nihta & on <foreign>xxi</foreign> þæt tacnaþ ceapunga &
hwearfunga.
 15. On <foreign>xxii</foreign> & on <foreign>xxiii</foreign> nihta, seo mæting byþ gecornes
& geflites & eall costnunge full, ne biþ þæt na god swefen.
 16. On <foreign>xxiiii</foreign> nihta, þæt tacnaþ.
 17. Toweardlice firhto & brogan & on nigon dagum oððe
on <foreign>x</foreign> þæt byþ geypped, ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt swefen tacnaþ
ealne gefean, & ealle angsumnesse & uneaðnesse smyltnesse &
glædnysse gehateþ.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær tweigra nihta fyrste þæt swefen
agæð butan frecnum þingum.

END_TEXT
START_TEXT

Prog 3.2 (Forst)
B23.3.3.2.
Prognostics: Forster 1916a, 270-93.



 1. Gif mann mæte, þæt he geseo earn on his heafad ufan,
þæt tacnað wurþmynt.
 2. Gif him þince, þæt he feala earna ætsomne geseo,
þæt byþ yfel nið & manna sætunga & seara.
 3. Gif him þince, þæt he geseo beon hunig beran, þæt
biþ, þæt he on eadigum hadum feoh gestrynþ.
 4. Gif him þince, þæt hine beon stikian, þæt byþ,
þæt his mod byþ astyred fram eltheodigum mannum.
 5. Gif him þince, þæt he geseo beon into his huse fleon,
þæt byþ þæs huses ælednyss.
 6. Gif him þince, þæt he geseo feala fugela ætsomne,
þæt byþ æfest & geflit & cyd.
 7. Gif he fugelas geseo betweonan heom winnan, þæt biþ,
þæt rice hadas heom betweonan winnan.
 8. Gif him þince, þæt hine næddre tere, beorge him georne
wið yfele wimmen.
 9. Gif him þince, þæt hine earn swyþe ete, þæt byþ
deaþ.
 10. Gif him þince, þæt he hine on hatum wætere baþige
oððe þwea, þæt biþ þæs lichaman tiddernys.
 11. Gif him þince, þæt he on cealdum wætre baþige,
þæt byþ hys lichaman hælo & gesynto.
 12. Gif him þince, þæt he hine on sæ baþige oþþe
ðwea þæt biþ bliss.
 13. Gif him þince, þæt he fæger wæter geseo oððe
oferfare, þæt byþ orsorhnyss.
 14. Gif him þince, þæt he drof wæter geseo, ne deah
þæt.
 15. Gif him þince, þæt he gold finde, þæt biþ god,
& yfel þamþe hit gecynde ne biþ.
 16. Gif him þince, þæt he feala penegas finde.
 17. & ne oþhrine, god þæt byþ, gif he nymeþ, ne deah
þæt.
 18. Gif him þince, þæt he hæbbe ar oððe isen,
þæt byþ god swefen.
 19. Gif him þince, þæt he lead hæbbe, sum unwyrd him
byþ toweard.
 20. Gif him þince, þæt he æt forþgewitenum menn anlices
onfo, of unwenum him cymð gestreon.
 21. Gif him þince, þæt he æt ricum menn feos onfo
þæt byþ alysednys hys broca.
 22. Gif him þince, þæt his hus byrnð, micel blæd him
biþ toweard.
 23. Gif him þince, þæt hæ oft byrnan þæt byþ mycel
gestreon.
 24. Gif him þince, þæt he his hus timbrie, þæt byþ,
þæt hys god byþ weaxende.
 25. Gif him þince, þæt his hus toworpen sy, sum
ætlætnes him byþ toweard.
 26. Gif him þince, þæt he hwit hrægel geseo, þæt
byþ micel wurþmynt.
 27. Gif him þince, þæt he his beard scere, þonne biþ his
brocc lytliende.
 28. Gif him þince, þæt his earm sy ofaslegen, þæt byþ
his goda alætnes.
 29. Gif him þince, þæt he miceles hrægeles geweald age,
þæt biþ, þæt he ofercymþ ealle his find.
 30. Gif him þince þæt he aht beran geseo, þæt biþ
ungeradnys.
 31. Gif him þince, þæt he mid gerenedan gyrdle begyrd sy,
biþ anmodnys.
 32. Gif him þince, þæt he hæbbe gyldene beah, þæt
byþ, þæt he geþyhþ healicne ealdordom.
 33. Gif him þince, þæt he hæbbe ruh lic, þæt biþ
hys goda wanung.
 34. Gif him þinge, þæt he ne mæge yrnan, mycel broc him
byþ towerd.
 35. Gif him þince, þæt he blindne man geseo, geborenne,
þæt byþ forlætnys his goda.
 36. Gif him þince, þæt he spiwe, þæt byþ,
swahwætswa he ana wat, þæt wyrþ geypped.
 37. Gif him þince, þæt he wiþ cyng sprece, him cymþ
gefealic gifu to & god.
 39. Gif him þince, þæt he stige on heanne munt, þæt
tacnaþ god.
 40. Gif him þince, þæt he ofdune astige, he onfehþ broces
dæl.
 41. Gif him þince, þæt he mid his freondes wife hæme,
þæt bið adl.
 42. Gif him þince, þæt he mid his agenum wife hæme,
þæt bið god swefn.
 43. Gif him þince, þæt he hine georne to gode gebidde, micel
gefea him biþ toweard.
 44. Gif him þince, þæt he sy ungyred, broc þæt biþ.
 45. Gif him þince, þæt he dracan geseo, god þæt biþ.
 46. Gif him þince, þæt he deme dom, þæt bið god.
 47. Gif him þince, þæt his heafod sy bescoren, þæt
byþ broc.
 48. Gif him þince, þæt he hæbbe micel feah, tiddernes him
biþ towerd.
 49. Gif him þince, þæt he hæbbe niwe sceos, mid broce him
cymþ gestreon.
 50. Gif him þince, þæt he bec hæbbe, þæt biþ
uncuð hlaford oððe ealdorman.
 51. Gif him þince, þæt he huntige, beorge him georne wið
his fynd.
 52. Gif him þince, þæt he hundas geseo & hi hine gretan,
beorge him eac wið his fynd.
 53. Gif him þince, þæt he geseo hundas yrnan, þæt byþ
micel god toweard.
 54. Gif him þince, þæt he fixas geseo, þæt biþ ren.
 55. Gif him þince, þæt he bradne monan geseo, þæt biþ
god swefen.
 56. Gif him þince, þæt he hwit hors geseo oððe on ride,
þæt biþ weorðmynt.
 57. Gif him þince, þæt he on blacan horse ride, þæt
biþ his modes angnes.
 58. Gif him þince, þæt he on readum horse ride, þæt
biþ his goda wanung.
 59. Gif him þince, þæt he on fealewum horse oððe on
grægium ride, þæt biþ god swefen.
 60. Gif him þince, þæt he wer slea, þæt bið gecyd
wið his freond.
 61. Gif him þince, þæt he his feond slea, beorge him georne
wiþ frecne þing.
 62. Gif him þince, þæt he þeowas geseo, him byþ god
towerd.
 63. Gif him þince, þæt he deadne mann cysse, þæt biþ
lang lif & god.
 64. Gif him þince, þæt he geseo scyp yrnan, god ærende
him biþ towerd.
 65. Gif him þince, þæt he hnyte somnige, god þæt bið,
gif he hi ne ytt, & yfel, gyf he hy ytt.
 66. Gif him þince, þæt he oþerne cysse, god þæt
bið.
 67. Gif him þince, þæt he hunig ete oððe geseo, þæt
bid angnys.
 68. Gif him þince, þæt he bellan geseo oððe gehyre,
weorðmynt him byþ towerd.
 69. Gif him þince, þæt he on circean singan gehyre, mycel
god þæt tacnað.
 70. Gif him þince, þæt he mann geseo mid wæpne gewundod,
ymbhydig sorh þæt biþ.
 71. Gif him þince, þæt he wæpen wege, orsorhnys þæt
byþ.
 72. Gif him þince, þæt he wiþ his scrift sprece, þæt
tacnað his synna forgyfennysse.
 73. Gif him þince, þæt his wif si mid bearne, þæt bið
god swefen.
 74. Gif him þince, þæt he næddran geseo, þæt bið
yfeles wifes niþ.
 75. Gif him þince, þæt he geseo lic beran, ne biþ þæt
nan laþ.
 76. Gif him þince, þæt he æt woruldgeflitum si, þæt
tacnað him adl towerd.
 77. Gif him þince, þæt he hæbbe hwit sceap, þæt
tacnað god.
 78. Gif him þince, þæt he hæbbe ferrhryder, ne byþ
þæt naþor ne god ne yfel.
 79. Gif him þince, þæt he erige oððe sauwe, gestreon him
biþ towerd.
 80. Gif him þince, þæt he awiht on godcundum bocum ræde
oððe leornige, micel wurðmynt him byþ towerd æt gode.
 81. Gif him þince, þæt he on hwylcere fægerre stowe si,
nið his modes him cymeð.
 82. Gif him þince, þæt he geseon ne mæge, lære ic
hine, þæt he him beorge wið his ehtend.
 83. Gif men þince, þæt he seoluc oððe godewebb hæbbe,
þæt bið god hwilum & hwilum leasung.
 84. Gif him þince, þæt he befyled si, god þæt bið.
 85. Gif him þince, þæt he wurðlic ref geseo, þæt
biþ god.
 86. Gif him þince, þæt he feala swyna ætsomne geseo,
þonne mæig he wenan broces.
 87. Gif him þince, þæt he feala henna geseo oððe
hæbbe, þæt bið god.

END_TEXT
START_TEXT

Prog 3.3 (Forst)
B23.3.3.3.
Prognostics: Forster 1912c, 43.



 1. On anre nihte ealdne monan far þu to cinge, bidde þæs
þu wille, he þe þæt gifð, gang in to him on þa þriddan tide
þæs dæges oððe þænne þu wene, þæt sæ sy full.
 2. On twanihtne monan far to & bige land, þæt þine
yldran ahton, þonne miht þu hit alysan.
 3. On <foreign>III</foreign> nihtne monan far þonne on þin land & þu his
wel gewealtst, & sec þine frynd & hi þe beoð bliþe.

END_TEXT
START_TEXT

Prog 3.4 (Forst)
B23.3.3.4.
Prognostics: Forster 1912c, 34.



 1. On anre nihte ealdne monan seþe hine adl gestandeð, se bið
frecenlice gestanden.
 2. Gif hine on <foreign>II</foreign> nihta ealdne monan adl gestandeþ, sona he
ariseþ.
 3. Gif hine on <foreign>III</foreign> nihte gestandeð, se liþ fæste &
smylt.
 4. Gif hine on <foreign>IIII</foreign> nihta gestandeþ, se biþ geswenced &
þeah arist.
 5. Gif se mona biþ <foreign>V</foreign> nihta eald, þone man mæg gelacnian.
 6. Gif he bið <foreign>VI</foreign> nihta eald & hine adl gestandeð, se
biþ lifes.
 7. Gif he bið <foreign>VII</foreign> nihta eald, se swinceað lange.
 8. Gif he bið eahta nihta eald, & hine adl gestande, se bið
hraþe sweltende.
 9. Gif he bið <foreign>IX</foreign> nihta eald, se swinceað lange &
þeahhwæðere ariseþ, & ealswa <foreign>X</foreign> & <foreign>XI</foreign>.
 12. Gif he bið <foreign>XII</foreign> nihta, sona he ariseþ.
 14. Gif he bið <foreign>XIIII</foreign> nihta eald <foreign>vel XV vel XVI vel XVII vel
XVIII vel XIX</foreign>, þæt bið swiþe frecenlic on þam nihtum.
 20. Gif he bið <foreign>XX</foreign> nihta eald, se liþ lange & arist.
 21. Gif he bið <foreign>XXI</foreign> oððe <foreign>XXII</foreign> oððe <foreign>XXIII</foreign>, se liþ
lange & swinceað & arist.
 24. Gif he bið <foreign>XXIIII</foreign> nihta, se ligð fæste.
 25. Gif he biþ on <foreign>XXV</foreign> nihta, frecenlice se bið gestanden.
 26. Gif he biþ gestanden þonne se mona byþ <foreign>XXVI</foreign> oððe
<foreign>XXVII</foreign> oððe <foreign>XXVIII</foreign> oððe <foreign>XXIX</foreign> nihta eald, se ariseþ.
 30. Gif he biþ on <foreign>XXX</foreign> nihta ealdne monan gestanden, uneaðe he
gewyrpð & þeah ariseþ.

END_TEXT
START_TEXT

Prog 3.5 (Forst)
B23.3.3.5.
Prognostics: Forster 1912c, 21-6.



 1. Gif man biþ acenned on ane nihtne ealdne monan, se lang lifes
& welig bið.
 2. Gif he bið on tweigra nihta acenned, se bið a seoc &
unhal.
 3. Gif he biþ on þreora nihta, se lyfað lange.
 4. Gif he bið on <foreign>IIII</foreign> nihta accenned, se bið a in wordum
leas.
 5. Gif he biþ <foreign>V</foreign> nihta adl him on geoguþ gewiteþ.
 6. Gif he bið <foreign>VI</foreign> nihta adli se bið, lang lifes &
gesælig.
 7. Gif he bið <foreign>VII</foreign> nihta, se bið a weorð & lifeþ
lange.
 8. Gif he biþ <foreign>VIII</foreign> nihta eald, se swelteð sona.
 9. Gif he bið <foreign>IX</foreign> nihta, se byð frecenlice accenned.
 10. Gif he biþ <foreign>X</foreign> nihta, se biþ þrowere.
 11. Gif he byþ <foreign>XI</foreign> nihta, se bið landes ofergenga.
 12. Gif he byþ <foreign>XII</foreign> nihta eald, se biþ on eallum þingum
wurðfull.
 13. Gif he bið <foreign>XIII</foreign> oððe <foreign>XIIII</foreign> nihta, se bið
æwfæst & rihtwis.
 15. Gif he bið <foreign>XV</foreign> nihta, se bið sona gefaren.
 16. Gif he byð <foreign>XVI</foreign> nihta se byþ on eallum þingum
nytwyrþe.
 17. Gif he bið <foreign>XVII</foreign> nihta, se bið sona gewiten.
 18. Gif he bið <foreign>XVIII</foreign> oððe <foreign>XVIIII</foreign> nihta, se bið
gesælig.
 20. Gif he bið <foreign>XX</foreign> nihta se byþ sona gefaren.
 21. Gif he bið <foreign>XXI</foreign> nihta, se bið on goddre weorþunge.
 22. Gif he bið <foreign>XXII</foreign> nihta, se biþ unerh fihtling.
 23. Gif he bið <foreign>XXIII</foreign> nihta, se byð þeafsceaþa.
 24. Gif he byþ <foreign>XXIIII</foreign> nihta, se bið geswincfull on his life.
 25. Gif he byð <foreign>XXV</foreign> nihta, se biþ gehealtsum his lifes.
 26. Gif he biþ <foreign>XXVI</foreign> nihta, se byð weorces gælsa.
 27. Gif he bið <foreign>XXVII</foreign> nihta, se bið to frecnum þingum
acenned.
 28. Gif he biþ <foreign>XXVIII</foreign> nihta, se ne biþ naþor ne earm ne
welig.
 30. Gif he bið <foreign>XXIX</foreign> nihta oððe <foreign>XXX</foreign>, se bið god &
freondliþe.

END_TEXT
START_TEXT

Prog 3.6 (Cockayne)
B23.3.3.6.
Prognostics: Cockayne 1864-6, III, 180.



 1. On anweardan geare gif se forma þunor cymð on sunnan dæge
þonne tacnað þæt cyme bearna cwealm.
 3. Gif hit on monan dæige þunrige þonne tacnað þæt
micelne blodgyte on sumre þeode.
 4. Gif hit on tiwes dæig þunrige þæt tacnað wæstma
geswefrunge.
 5. Gif hit on wodnes dæig þunrige þæt tacnað land
bigencgena cwealm & cræftigra.
 7. Gif hit on þunres dæig þunrige þæt tacnað wifmanna
cwealm.
 8. Gif hit on frigedæig þunrige þæt tacnað sædeora
cwealm.
 9. Gif hit on sæternes dæig þunrige þæt tacnað
demena & gerefena cwealm.

END_TEXT
START_TEXT

Prog 3.7 (Cockayne)
B23.3.3.7.
Prognostics: Cockayne 1864-6, III, 180-82.



 1. Ðonne se mona bið acenned on sunnan dæig þæt
tacnað <foreign>III</foreign> þing on þam monþe, þæt is ren & wind &
smyltnys & hit tacnað nytena wædla & manna gesynto & hælo.
 4. Gif he bið on monan dæig acenned þonne tacnað þæt
þam þe akennede beoð sare & geongra manna heafod ece on þam
monþe.
 6. Gif he biþ on tiwes dæig akenned þæt tacnað eallum
mannum gefean & geongum geomrunge.
 8. Gif he bið on wodnes dæig akænned þæt tacnað
þæt gesybsume weras wuniað betwyh holdum freondum.
 10. Gif he on þunres dæig bið acenned þæt tacnað
cynega hælo þurh læcecræfte.
 11. Gif he bið on frigedæig akenned þæt bið god
huntoð on þam monþe.
 13. Gif he bið on sæternes dæig akenned þonne tacnað
þæt gewinn & blodgytas & se þe hit mid suðan winde onginne
þonne hæfð he sige.

END_TEXT
START_TEXT

Prog 3.8 (Cockayne)
B23.3.3.8.
Prognostics: Cockayne 1864-6, III, 144.



 1. Eft is oðer wise be þissum þingum þæt þu meht witan
on bearn eacenum wife hwæþeres cynnes bearn heo cennan sceal.
 3. Gif heo gæð late & hæfþ hole eagan heo cenneð
cniht, gif heo hraðe gæþ & hafað aþundene eagan heo cenneð
mæden cild.
 5. Eft oþer wise genim þa twa wyrta on hand, þæt is lilie
& rose, ber to bearneacenum wife, hat niman þæra wyrta swa
hwæþeræ swa heo wille.
 8. Gif heo nimð lilian heo cenð cnyht, gif heo nimð rosan
heo cænð mæden.
 9. Eft is oþer cræft be þon gif þæt wif mid þam helum
stæpeð swiðor on þa eorðan heo cenneð cnyht, gif heo mid þam tan
stæpeð swiðor on þa eorþan heo cænneð mæden.
 12. Eft is oþer wise gif þam wife bið þæt hrif upastigen
heo cenneð cnyht, gif hit byþ nyþer asigen heo cenneþ mæden.
 15. Eft oþer wise gif wif biþ bearn eacen feower monoð
oþþe fife & heo þonne gelome eteð hnyte oþþe æceran oþþe
ænige niwe bleda þonne gelimpeð hit hwilum þurh þæt þæt
þæt cild biþ disig.
 18. Eft is oþer wise be þon gef eteð fearres flæsc
oððe rammes oþþe buccan oþþe bæres oþþe hanan oþþe
ganran oþþe æniges þara neata þe strynan mæg þonne gelimpeð
hit hwilum þurh þæt þæt þæt cild bið hoforode &
healede.

END_TEXT
START_TEXT

Prog 3.9 (Forst)
B23.3.3.9.
Prognostics: Forster 1908b, 297-8.



 1. Kalendas Ianuarius gif he byþ on Monandæg, þonne biþ
grimm & gemenged winter, & god lencten, & windig sumor, &
hreohfull gear biþ, & adlseoce menn beoð on þam geare.
 2. Kalendas Ianuarius gif he bið on Tiwes dæg, þonne byð
dreorig winter, & grimm & windig lencten, & renig sumor, &
mænig wif swylt, & scipu frecedlice geyrnað, & cyningas, &
ealdormenn sweltað.
 3. Kalendas Ianuarius gif he biþ on Wodnes dæg, þonne bið
heard winter, & yfel lencten, & god sumor, & eorþan wæstmas
swiþe geswencte, & hunig ne genihtsumeð, & gunge menn sweltað.
 4. Kalendas Ianuarius gif he bið on þunresdæg, þonne biþ
god winter, & windig lencten, & god sumor, & genihtsumnes on
eorþan wæstmum, & sib biþ ofer eorðan, & swaþeah sceap &
cild sweltað.
 5. Kalendas Ianuarius gif he biþ on Frige dæg, þonne bið
missenlic winter, & god lencten, & god sumor, & micel genihtsumnes
& sceapa eagan tedriað on þam geare.
 6. Kalendas Ianuarius gif he biþ on Sæternesdæg, þonne
biþ snawig winter, & blawende lencten, & renig sumor, & eorþan
wæstmas geswencte beoþ, & sceap forwirðaþ, & ealde menn
sweltaþ, & oðre menn adlseoce bioð, & mænigra eagan tedru
bioð, & fyr ricsaþ on þam geare gærgerimes.
 7. Kalendas Ianuarius gif he biþ on Sunnan dæg, þonne bið
god winter, & windig lencten, & dryge sumor, & swyþe god gear
biþ þy geare, & sceap weaxað, & micel hunig biþ, &
genihtsumnes & sib byð on eorþan.

END_TEXT
START_TEXT

Prog 3.10 (Forst)<extent></extent>
B23.3.3.10.
Prognostics: Forster 1908b, 302-5; corrections in 1908c, 37.



 1. Gif man mæte þæt his mon ehte, yfel þæt bið.
 2. Gif him mæte, þæt his onsyne fæger si, god þæt
bið, and him bið wurðmynt toweard, and gif him þince unfæger, yfel
þæt bið.
 3. Gif him mæte, þæt he se mid æniges cynnes irene
slægen, ymbhydu þæt beoð, and sorge þæt tacnað.
 4. Gif him mæte, þæt he sweord wege, orsorhnesse yfela
þæt bioþ.
 5. Gif him þince, þæt he gimmas sceawige, þæt bioð
mænigfeald and uncuðlic þing.
 6. Gif man mæte, þæt he micel rice hæbbe, þæt byð
wurðmynt.
 7. Gif man mæte, þæt he on wyllan þwean, þæt byð
gestreon.
 8. Gif man mæte, þæt he fela hunda ætsomne geseo,
þonne scilde he hine wið his fynd ful georne.
 9. Gif man mæte, þæt he deadne mann cysse, langsum lif and
gesæliglic him biþ towerd.
 10. Gif man mæte, þæt he penegas oððe mancsas finde,
þæt tacnað æfæste.
 11. Gif man mæte, þæt he finde and ne grete, þæt
tacnað bliðes mannes onsion, gif he nimþ, ne deah him þæt.
 12. Gif him þince, þæt his earn swyþe eahte, þæt
byþ mycel gefea.

END_TEXT
START_TEXT

Prog 4 (Sievers)
B23.3.4.
Prognostics: Sievers 1877, 189-90.



 1. A. He gangeð & biþ his siðfæt gesund.
 2. B. God þu fintst, gyf ðu hit onginst & þe bið wel.
 3. C. Bliðnysse getacnaþ, nis hit on þissum leohte.
 4. D. Ne gewealdest þu þæs ðu wilt ne þu hit æfre
fintst.
 5. E. Becume blisse ðe & þu bist symble gesund.
 6. F. Tacnað deaþ fram deaþe; On þyssum geare bide god
godes.
 7. G. þu scealt geðeon be þisse geþohtunge.
 8. H. ðæt ðe ne biþ geseald; þenc þu on oðer.
 9. I. Ongin þæt þu wille, þæt þe bið geendod.
 10. K. Beorh þe þæt þu ne gange on frecnysse.
 11. L. Hera ðu god on ealle tid þines lifes.
 12. M. God þe gemiclað þæt ðe forþ gespewð þæt
þu don wilt.
 13. N. Hylt þu ðæt to donne; Ne bið seald þinum
dædum.
 14. O. Ealle friðsumaþ god on eallum his mihtum.
 15. P. Gyf þu riht nimst, nelt þu wifes wesan.
 16. Q. For þam micel god is & nergendlic swyðe & þu
fintst blisse.
 17. R. Forlæt al ða syn.
 18. S. þu bist hal gyf þu to gode gehwyrfst, se sit hal &
mihtig.
 19. T. Ne fyrhteð þa þe on synnum lyfiað & yfel
þencað.
 20. U. Blis seo ðe biþ geseald & weg on geweald.
 21. X. Blisse & weg & ece lif.
 22. Y. Bycna sibbe & gesynta.
 23. Z. Wuldor sy ðe & wurðmynt, wereda drihten, fæder
on foldan, fægere gemæne mid sylfan sunu & soðum gaste; Amen.

END_TEXT
START_TEXT

Prog 5.1 (Warn)
B23.3.5.1.
Prognostics: Warner 1917, 66.



 1. Ðonne forme gearesdæig byð Sunendæig, hit byð god
winter, & windig lænctetid, dryge sumer, god hærfest, & scep
tyððrigeð, & hit byð grið & wæstme manigfeald.
 3. Ðonne hit byð Monendæig, hit byð scurfah winter, &
god læncten & windig sumer, & storemig & geswyncfull
hærfest.
 5. Þonne hit byð Tywesdæig, hit byð wæt winter &
windig læinten, & wæt sumer, & wifmæn swelteð & scipes
forfareð & cynges sweltað.
 7. Þonne hit byð Wodnesdæig, hit byð heard winter &
yfel læinten, god sumer & geswyncfull hærfest, & hunig byð
gæsne.
 9. Ðonne hit byð þuresdæg, hit byð god winter &
windig læinten, god sumer & god hærfest.
 10. Þonne hit byð Fridæg, hit byð hwerefinde winter, &
god lænten & god sumer & god hærfest.
 12. Ðonne hit byð Sæterdæig, hit byð scurfah winter
& windig læinten, & ealle wæstmes yfeles gewænde, scep
cwelleð & ealde mænn.

END_TEXT
START_TEXT

Prog 5.2 (Warn)
B23.3.5.2.
Prognostics: Warner 1917, 91.



 1. On Januarius monðe, gyf hit þunreð, hit bodeð toweard
mycele windes, & wel gewænde eorðe wæstme, & gefiht.
 2. On Februarius monðe, gyf hit þunreð, hit bodeð manegra
manna cwealm, & mæst þære ricen.
 4. On Mærces monðe, hit bodeð mycele windes, &
wæstmes wel gewænde, & folc unsehte.
 5. On April, hit bodeð blisful gear, & yfelre manna deað.
 6. On Mai, hit bodeð hunger gear.
 7. On Junius monðe, hit bodeð mycele windes, & wulfene
wodnysse, & leona.
 8. On Julius monðe, hit bodeð wæstme wel gewænde, &
oref forfærð.
 9. On Hærfest, hit bodeð god gear, & mæn sicelið.
 9. On Setembre, hit bodeð god gear, ac riccere manna slege.
 10. On Octobre, hit bodeð mycelne wind & wæstme toweard
& treowena wæstme gæsne.
 12. On Nouembre, hit bodeð blisfull gear, & wæstme
toweard.
 13. On Decembre, hit bodeð god gear on tilðe, & sibb, &
sehte.

END_TEXT
START_TEXT

Prog 6.1 (Forst)
B23.3.6.1.
Prognostics: Forster 1925-6, 90-92.



 1. Ðære æresten nyhte, þonne niwe mone byð ecymen,
þæt mon þonne in sweofne gesihþ, þæt cymeð to gefean.
 2. Þære æfteran niht & þore ðriddan nyht, ne byoð
þæt naðer ne god ne yfel.
 3. Ðære feorðan nyht & þeora fiftan wene heo godre
gefremednesse.
 4. Þære syxtan niht, þæt þu gesyxt, swa hyt byoð,
& þeo wyð eorfoþu geoscilt.
 5. Þere seofoðan nyht, þæt þu gesixt, swa hyt byð,
& æfter mycelre tyde agæð.
 6. Þære <foreign>VIII</foreign> niht & þere nigoþan, raþe þu
gesihst swefn, þæt bið adle oðþe trega.
 7. Þere nigoðan niht þæt þeo gemeteð, þæt bioð
butan festnesse.
 9. Þeore <foreign>XII</foreign> niht & þeore <foreign>XIII</foreign> niht ine þrim dagum
þu gesihst þin swefn.
 10. Þeore <foreign>XIIII</foreign> nihti ne hafað þat nane gefremednesse.
 11. Þeore <foreign>XV</foreign> niht hit hafað litle gefremædnesse.
 12. Þeore <foreign>XVI</foreign> niht æfter mycelre tide agæð þin
sweofn.
 13. Ðere <foreign>XVII</foreign> niht & <foreign>XVIII</foreign> & nigontene in <foreign>III &
C</foreign> um daga bið god swefn.
 14. Ðonne se mona bið <foreign>XX</foreign> niht & <foreign>I & XX</foreign> niht,
þæt bið scir oðþe ceap in þem swefne toweard.
 15. Þonne heo byð <foreign>II & XX</foreign> niht eald, þæt þu
gesihst, hit lengeð to gode gefean.
 16. Þonne heo bið <foreign>III & XX</foreign> nihta eald, þæt bið cid
& geflit.
 17. Ðonne heo bið <foreign>IIII & XX</foreign> nihta eald, & <foreign>V & XX
& VI & XX</foreign> nihta eald, þæt bið weorðlic ege, on nigon dagum
oðþe on <foreign>X</foreign> þin swefn agæð.
 18. Þonne heo bid <foreign>VII & XX</foreign> & <foreign>VIII & XX</foreign> nihta
eald, ealne gefean þæt bicneð.
 19. Þonne heo bið <foreign>IX & XX</foreign> & fulle <foreign>xxx</foreign> nihta eald,
þæt bið æfre buton fræcnesse.

END_TEXT
START_TEXT

Prog 6.2 (Forst)
B23.3.6.2.
Prognostics: Forster 1912c, 21-4.



 1. Seðe bið acenned on annihtne mona, se bið lange lifes
& weleði.
 2. Seþe bið on <foreign>II</foreign> nihta ealdne monan, se bid seoc.
 3. Gif he bið acenned on <foreign>III</foreign> nihtne monan, se leofaþ lange
& hydig.
 4. Gif he biþ feower nihta eald, he bið rice.
 5. Se on <foreign>V</foreign> nihtne bið geboren, gung he gewitað.
 6. Seþe bið acenned on <foreign>VI</foreign> nihtne, se biþ lange lifes &
geselig.
 7. Seþe bið acenned on <foreign>VII</foreign> nihta ealdne mona, se leofaþ
lange on wurþunge.
 8. Gif se mona bið eahta nihta ealð, se gewiteþ sona.
 9. Gif he bið acenned on nigan nihtne ealdne monan, se biþ
fræcendlice acenned.
 10. Seðe bið acenned on <foreign>X</foreign> nihtne ealne monan, se bið
ðrowere.
 11. Gif man biþ acenned on <foreign>XI</foreign> nihta ealdne monan, se bið
landes ofergenga.
 12. Se biþ acenned on <foreign>XII</foreign> nihta ealne monan, se biþ lifes
& on eallum his þingum weorþ, mannum mid Gode.
 13. Gif man bið acenned on <foreign>XIII</foreign> nihta ealdne monan, se bið
rices waldend & godcunde.
 14. Gif man biþ acenned on <foreign>XIIII</foreign> nihta ealne mone, se bið
ælces godes wyrþe.

END_TEXT
START_TEXT

Prog 6.3 (Forst)
B23.3.6.3.
Prognostics: Forster 1912b, 297-300.



 1. Swahwilc man swa on sunnandæg oððe on niht acenned bið,
orsorglice leofæð he, & bið fægger.
 2. Gif he on monandæg oðþe on niht acenned bið, he bið
acweald fram mannum, lewde swa clæroc sweþer he bið.
 3. Gif he on tiwesdæg bið acenned oþðe on ða niht, se
bið æwerd on his life, & bið man & ðwære.
 4. Gif he bið on wodnesdeig oþðe on da niht acenned, he bið
scarp & biter & swiðe wær on his wordum.
 5. Gif he bið acenned on þurresdæg oþðe on þa niht, he
bið swiðe gesibsum & wæleði, & wel geweaxeþ, & he bið
God lufiende & eallis fram wifum.
 6. Gif he bið acenned on frigendeg oðþe on ða niht, we
bið awerget fam mannum, & he bið disicreafti, & fam allum mannum he
bið laþ, & æfre ifel þenceþ on his heortan, & he bið
ðeof, & swide ondredende, & he leng ne leofað þonne on midre
ilde.
 7. Gif he bið acenned on saternesdæg oþðe on ða niht,
his dæde beoð franlica, & he bið ealdorman, swa wewer swa wif swa
wære he bið, tæla him gelimpeþ, & lange he leofaþ.

END_TEXT
START_TEXT

Prog 6.4 (Cockayne)
B23.3.6.4.
Prognostics: Cockayne 1864-6, III, 162-4.



 1. Gif middeswintres messedeg bið on sunnan deg þonne bið god
winter & lengten windi & drige sumer & wingeardas gode & sceap
beoð weaxende & hunu beoð genihtsum & eal sib bið genyhtsumo.
 4. Gif he bið on monandeg se middes wintres messedæg þonne
bið gemenged winter & god lengten & windig sumer & ystig &
beoð gode wingeardas & swiþ feorme mannum.
 8. Gif he bið on tiwesdeg þonne bið yfag winter & windig
lengten & renig sumer & moni wis sweltað & scip beoð frecnode
& ciningas forweorðað.
 10. Gif seo midwinter bið on wodnesdæg þonne bið heard
winter & grim & yfel lengten & god sumer & wingeardas beoð
geswencfulle & hunig byð lesse.
 13. Gif heo byoð on þunresdæg þonne byoð god winter
& windig lengten & god sumor & ælc god byð genihtsum in þem
selfan geare.
 16. Gyf se midwinter byð on frigendæge þonne byð
onwendædlic winter & byð goð sumer & byð genihtsumes micel.
 18. Gif se midwinter byð on seternes deag þonne byð winter
gedrefedlic & windig lengten & westmas swincað & scep cwellað
& ealde men gewitað & þa clenan beoð leahtrode.

END_TEXT
START_TEXT

Prog 6.5 (Forst)
B23.3.6.5.
Prognostics: Forster 1912a, 56-8.



 1. Her segh ymb drihtnes gebyrd, ymb þa <foreign>xii</foreign> niht his tide.
 1. Gyf se wind byoð on þa forma niht gehadode weras sweltað.
 2. Þære æfteran niht & þere þriddan niht bið
winð, þonne wespnas forweroðað.
 3. Þeore feorðan niht gif wind byð, lef byð lytel.
 4. Ðære <foreign>V</foreign> niht gif wind byð, þonne byð frecne on seo,
& scipu forweorðað.
 5. Ðere <foreign>VI</foreign> niht gif wind byð, ðonne adla byoð þy geare
on eorðan mislica.
 6. Ðere <foreign>VII</foreign> niht gyf win byoð, fir byð swyðe ryfe þy
geare.
 7. Ðere <foreign>VIII</foreign> niht gyf win byod, þonne ælde men sweltað.
 8. Ðere <foreign>IX</foreign> niht gyf win byð, scep sweltað.
 9. Ðære <foreign>X</foreign> niht gyf win byð treow byoð fornerwede.
 10. Ðære <foreign>XI</foreign> niht gyf wind byoð, æale nyetenu
forweorðað.

END_TEXT
START_TEXT

Prog 6.6 (Forst)
B23.3.6.6.
Prognostics: Forster 1912a, 65.



 1. Þy forma dæg drihtnes gebyrde gyf sunne scyneð, mycel
gefea byoð mid mannum & genihtsum.
 2. Gyf þy æfteran dæg sunne scyneþ, þonne byð on
ængelcynne gold eaðbegeate.
 3. Gyf þy þryddan dæg sunne scyneð, betweoh earmum mannum
mycel gefeoht byoð, & betweoh cynigum & rycum mannum micel sib.

END_TEXT
START_TEXT

Prog 6.7 (Cockayne)
B23.3.6.7.
Prognostics: Cockayne 1864-6, III, 166-8.



 1. On anwardne ger gyf hyt þunrie on sunandæg þonne tacnað
þæt micelne blodes gyte in sumere þeode.
 2. & on oðerne þonne tacnað þæt weder cynebearn
acwealð byð.
 4. Gyf on tiwes deg þunrieð þonne tacneð þæt westmas
geswidunge.
 5. Gyf on wodnes dægge þunrie þonne tacneð þæt lanð
bigengene cwælm.
 6. Gyf on þunres dæg þunrað þæt tacnað wif manna
cwealm.
 7. Gyf on frigedæg þunrað þonne tacnað þæt seo
deora cwealm.
 8. Gyf on sæternes dæg þunrað þonne tacnað þæt
demena & gerestena cwealm.

END_TEXT
START_TEXT

Prog 6.8 (Forst)
B23.3.6.8.
Prognostics: Forster 1916a, 270-93.



 1. Gyf mon meteð, þæt he geseo earn on his heafod ufan
gesettan, þæt tacnað micel weorðmynd.
 2. Gyf þe þince, þæt þu geseo feola earna ætsamne,
þæt byð yfel nið.
 3. Gyf þe þince, þæt þu geseo beon hunig beran, þæt
byð þæt he on eadegum handum feoh gestreonað.
 4. Gyf hine beon stingan, þæt byð, þæt his moð byð
swiðe onstired fram ælþeodegum mannum.
 5. Gyf him þince, þæt he geseo beon into his huse fleogan,
þæt byð þes huses awestnes.
 6. Gyf him þineg, þæt he geseo fela fugla ætsamne,
þæt byð æfest & gecid.
 7. Gyf he fuglas geseog betwenan winnan, þæt byð, þæt
rice hades winnað heom beotweonan.
 8. Gyf his nædre ehte, beorge him wyð ifle wifmen.
 9. Þonne him þynce, þæt his earn ehte, þæt bið
eað.
 10. Gyf him þince, þæt he hine on hatum wætere þwea,
þæt byð his lices tidernes.
 11. Gyf him þince, þæt he hine on cealdum weterum þwea,
þæt byð his lices hælo & gesynto.
 12. Gyf him þince, þæt he hine on sæ baðige oððe
þwea þæt byð blisse.
 13. Gyf he fæger weter geseo oððe oferfæreþ, þæt
byð orsorgnesse.
 14. Gyf hine meteð, þæt he drof wæter geseo, ne deah
þæt.
 15. Gyf he gold findeð, god swefn þæt bið & yfel
þemþe hit cynde ne bið.
 16. Gyf he mancas oððe penigas findæg, þæt bið
æfst.
 17. Gyf him þince, þæt he penigas gesio & ne oðrine,
god þæt bið, gyf he hie nimeð, ne deahg þæt him.
 18. Ðonne him þince, ar oððe isen, þæt he habbe,
þæt bið god.
 19. Gyf him þince, þæt he læd habbe, sum unwird him byð
toweard.
 20. Gyf him þince, þæt he æt forðgewitenum men ahtes
onfo, of unwenum him cymeð gestreon.
 21. Gyf him þince, þæt he æt ricum men feos onfo,
alysednysse/ ðæt byð broca.
 22. Gyf him þince, þæt his hus burnat, micel bled &
torhtnes him byð towæard.
 23. Gyf he oft byrnen, þæt bið micellicu gestreon.
 24. Gyf man meteg, þæt he his hus timbrie, þæt byð his
weaxnes.
 25. Gyf him þinceg, þæt his hus si toworpen, sum æfwela
him bið toweard.
 26. Gyf him þinceg, þæt he hwit hrægl gesio, þæt
byð micel wurðmind.
 27. Gyf him þince, þæt he his bearn scire, þonne byð his
broc litligende.
 29. Þonne him þinceg, þæt he micles hrægeles gewald
age, þanne ofercymeð he ælle hise feond.
 30. Gyf hine meteg, þæt he awiht beran geseo, þæt byð
ungerades.
 31. Gyf him þinceg, þæt he seo mid gerenode gyrdel sio
gyrded, ðæt byð anmodnes.
 32. Gyf hine mæte, þæt he hebbe beag, þæt byð,
þæt he geþihð healic ealdordom.
 33. Gyf him þince, þæt he habbe ruh lic, þonne byð his
goda waniend.
 34. Gyf hine mete, þæt he ne mæge yrnan, miccel broc him
byð toweard.
 35. Gyf hine mete, þæt he geseo blindne man geborenne,
þæt byð forlætnesse his gode.
 36. Þonne him þince, þæt he spiwe, þæt byð
swahwætswa he ana wiste, þæt hit weorðæð yppe.
 37. Gyf him þince, þæt he mid cyninge sprece, him cumeð
gefealucu tide & god.
 38. Gyf hine mete, þæt he gebunden si, lære ic hine,
þæt he him beorge wyð frecno þing.
 39. Gyf him þince, þæt he stige on heah clif, þæt
tacnað god.
 40. Gyf him þince, þæt he of dune astige, broces del he
onfehþ.
 41. Gyf hine mete, þæt he mid his freondes wyfe hæme,
þæt byð adle.
 42. Gyf him þince, þæt he mid his agene wife heme, þæt
byð god swefen.
 43. Gyf hine mete, þæt he hine to gode gebidde, micel gyfe him
byð toweard.
 54. Þonne him þince, þæt he fiscas geseo, þæt byð
regn.
 55. Gyf him þince, þæt he bradne monan geseo, þæt byð
god swefn.
 56. Gyf mon mete, þæt he hwit hors hæbbe oððe on ride,
þæt byð weorðmind.
 57. Gyf him þince, þæt he on blacum horse ride, þæt
byð his goda modes eagnes.
 58. Gyf him þince, þæt he on redum horse ride, þæt
byð his goda wanigend.
 59. Gyf him þince, þæt he on fealawan horse ride þæt
byð god oððe grægan þæt byð god swefn.
 60. Gyf man meteð, þæt he wær slea, þæt byð gecid
wyð his freond.
 61. Gyf him þince, þæt he oððerne slea, beorge he him
georne wyð fræcno þing.
 62. Gyf him þince, þæt he þeowas geseo, him byd toward.
 63. Gyf hine mete, deadne manan cysse, þæt byð lang lyf.
 64. Þonne him þince, þæt he geseo scyp yrnan, god
ærende him byð towerd.
 65. Gyf hine mete, hnyte somnie, god þæt byð.
 66. Gyf him þince, þæt he oððerne cysse, god þæt
bioð.
 67. Gyf hine mete, þæt he hunig æte oððe geseo,
þæt byð ængnes.
 68. Gif him þinceð, þæt he bellan geseo oððe gehire,
weorðmind him byð toweard.
 69. Gyf hine mete, þæt he cirican geseo oððe singan gehire
micel god þæt tacnað.
 70. Gif him þince, þæt he iseo man mid wæpnan gewundodne,
ymbhidig sorg þæt byð.
 71. Gyf him þince, þæt he wæpen wege, þæt byð
orsorh.
 82. Gyf man mæte, þæt he seon ne mæge, lær ic hine,
þæt he him his eahtent beorge.
 83. Gyf man mæte, þæt he seolac oððe godweb hæbbe,
god hit byð & hwilum læasung.
 84. Gyf mon meæ, þæt he filed sy, god þæt byð.
 85. Gyf man mete, þæt he weorðlice gerestod sio, god
þæt byð.
 86. Gyf man mæte, þæt he feola swyna ætsamne geseo,
þonne mæg he hine wenen broces.
 88. Rty
 88. Gyf man mæte, þæt he henne ægeru hæbbe  oððe
þicge, ne deah hym þæt.

END_TEXT
START_TEXT

Prog 6.9 (Forst)
B23.3.6.9.
Prognostics: Forster 1912c, 43-5.



 1. On annihte monan fær to cyninge & bidde þes þu wille,
ge þæt gifð, gang in to him on þa þridda tid þes deges oðð
þonne þu wyte, þæt sæ si ful.
 2. On <foreign>II</foreign> nihte monan gang þonne & byge land, þæt
þine yldran ær ahton, þonne meht þu hit alesan; And on <foreign>II</foreign> nihte mona
he byð god to færanne on oðer land & wyf to onfonne to riht life.
 3. On <foreign>III</foreign> nihtte monan far þonne on þin land & þu hys
þonne wel gewaldest, & sec þine freonde, & he beoð blyðe, &
<foreign>III</foreign> nihta mona byð god an to fixanne.
 4. On <foreign>IIII</foreign> nyhta monan sibba þa cidenda men, & þu hie
gesibbast, & on þone dæg sec þine fiend, & þu hie gemetest,
& hi gebeoð gewaldne; Se <foreign>IIII</foreign> nihta mona se byð god þæm ergendan
hys sul ut to done, & þem grindere his cweorn, & þem cipemen hys
cipinge to anginnane.
 5. On <foreign>V</foreign> nihte monan gang to þinum þeahtere, & he þonne
þe in eallum þingum wel geþengeð, & sec on þone dæg þine
frend, & seþeo stelað on þone dæg, ne geahsað hit manna.
 6. On <foreign>VI</foreign> nihtne monan do þonne hig on þin beð, ðonne
hafast þu þæron nenige wunelic sar, ac þu þer byst gefeonde, he is
eac god circan on to timbrane & eac scipes timber on to anginnanne.
 7. On <foreign>VII</foreign> nihtne monan bidde þine laford, he þe seleð; and
gyf þu wille fedan cynigas bearn oððe æðeles monnes, geleod hine in
þin hus & in þines hiredes, & fed hine, þonne byð þe þæt
god; Se <foreign>VII</foreign> nihta mona is god on to fixiane & æðeles monnes wergild
an to manianne.
 8. Se <foreign>VIII</foreign> nihta monan geuntrumað, ne leofað he lange, ac he
ys god on oðer land to feranne & wyf to brigane.
 9. On <foreign>IX</foreign> nihtte monan, fer to cyniges bene, gang in to him æt
fulre seo, þonne byst þu gesundful wyð hine.
 10. On <foreign>X</foreign> nihtne monan bidde swahwasswa þu wylle, hyt þe
byoð gere; Se <foreign>X</foreign> nihta mona he ys god to standanne mid æðelum monnum
& to sprecanne hymb heora weorc, & eac byscop an to cesane &
ealdormen & cynigas.
 11. On <foreign>XI</foreign> nihta eald mona fær on swahwelce healfe
middangeardes swa þu wylle, ne sceð þe nænig wiht ne man dior, &
he byð god an to cwellanne micle fixas on sæ.
 12. On <foreign>XII</foreign> nihte monan byð god to feranne ofer sæ & on
hird to ferenne & æac to gewyfianne.
 13. On <foreign>XIII</foreign> nihte mone æld fær in niwe hus, & nim eal
mid þeo þrio fata ful æles & meolce, & hyt byð æac god ceap
to milciane.
 14. On <foreign>XIIII</foreign> nihte monan is god ælc telge to anginnanne
ærest & on niwne hired to færenne & preost to halgiene &
nunnan halig ref to anfone.
 15. On <foreign>XV</foreign> nihte monan hys god to fixianne & huntum heortas to
secanne & wildeswin.
 16. On <foreign>XVI</foreign> nihte monan far offer sæ & site on þes scipes
forðstefna, ðonne geseces þu þæt land, swa þeo leofest beoð
& freond findest begeondan þæm sæ, & he is god hordern on to
scæwiene & minster to gereranne & to sættenne.
 17. On <foreign>XVII</foreign> nihte mone, gyf þu wylle hus timbran, ber þæt
timber.

END_TEXT
START_TEXT

Prohib
B23.4.
Prohibition against Blood-letting: Henel 1934-5, 331.



 1. Eahtatina nihtum ær hlafmæssan gangeð se styrra up se is
gehaten canes, þæt is se hara steorra.
 2. He bið firenre gecynde and weallende.
 3. Hi beoð þurh þære sunnan hætu and þæs steorran
to þam swiþe getwifealdede þæt hi scinað swa swiðe on midde niht
swa on midne dæg.
 5. And hira lichaman weaxað and swellað, and hwilon berstað,
þæra daga beoð þreo and fiftig þæt se steorra biþ uppe, for
þam byþ æghwilc man þe unhalre þe him blod læte on þissum dagum
and hit sume heora feore negedigað.
 9. And nele nan man æt nanre tide þe riht cann in þa tid
mannum blod lætan, and eallum cristenmannum on þa tid is blodlætincg
forboden, eahtatina nihtum ær hlafmæssan and fif and þrittig nihta ofer
hlafmæssan.
 12. Dagas dies.
 12. Þa hwile.

END_TEXT
START_TEXT

Notes 1 (Ker)
B24.1.
Historical Notes: Ker 1957, 331.



 1. Gysorz wæs ygolde filippe frankæne kinge þurh swicdome.
 2. Filippe frankæne kyng ne spedde naht æt fernuyl.
 2. Twelfmonþe after þan þe he ywan gisorz þurh swicdome.

END_TEXT
START_TEXT

Notes 2 (Kluge)
B24.2.
Monasterialia indicia: Kluge 1885c, 118-29.



 0.1. Þis sindon þa tacna þe mon on mynstre healdan sceal,
þær mon æfter regoles bebode swigan haldan wile, and geornelice mid
godes fultume begyman sceal.
 1.1. Ærest þæs abbudes tacen is þæt mon his twegen
fingras to his heafde asette and his feax mid genime.
 1.2. Ðæs diacanes tacen is þæt mon mid hangiendre hande
do, swilce he gehwæde bellan cnyllan wille.
 1.3. Gyf mon wille wæt be þam profoste tæcan wille, þonne
rær þu þinne scytefinger ofer þin heofod, forþi þæt is his
tacen.
 1.4. Ðonne is þæs horderes tacen, þæt mon wrænce mid
is hande, swilce he wille loc hunlucan.
 1.5. Ðæs magistres taccen is þe þa cild bewat, þæt
man set his twegen fingras on his twa eagan and hebbe up his litlan finger.
 1.6. Ðæs cyricweardes tacen his þæt mon sette his twegen
fingras on his twa eagan and do mid his handa, swylce he wille ane hangigende
bellan teon.
 1.7. Gyf þu wæt be cyrcean tæcan wille, þonne do þu mid
þinum twan handum, swylce þu bellan ringe, and sete þinne scytefinger to
þinum muþe and hine syððan up rær.
 2.0. Ðis synd þara boca tacn þe mon on cyrican to godcundun
þeowdome notigan sceal.
 2.8. Ðonne þu antiphonariam habban wille, þonne wege þu
þine swiþran hand and crip þinne þuman, forþon he is genotod.
 2.9. Gif þu mæsseboc habban wlle, þonne wege þu þine
hand and do swilce þu bletsige.
 2.10. Ðære pistolboce tacn ys þæt mon wecge his hand and
wyrce crystelmæl on his heafde foran mid his þuman, forþonþe mon
ræt godspel þæron and ealswa on þære Cristes bec.
 2.11. Ðonne þu tropere haban wille, þonne wege þu þine
swiran hand and tyrn mid þinum swiþran scytefingre ofer þine breost
foreweard swilce þu notian wille.
 2.12. Gyf þu hwilce langwyrpe boc habban wille, þonne strece
þu þine wynstran hand and wege hi and sete þine swyþran ofer þinne
wynstran earm be þære boce læncge.
 3.13. Ðonne þu superumerale habban wille, þonne stryc þu of
ufwerdum heafde mid þinum twam scytefingran nyþerweard forð for þine
earmas andlang þinra hleora.
 3.14. Gyf þu halban habban wille, þonne wege þu medemlice
þin reaf mid þinre handa.
 3.15. Ðonne þu gyrder habban wylle, þonne sete þu þine
handa forewearde wiðneoþan þinne nafolan and stric to þinum twam
hypum.
 3.16. Ðonne þu stolan habban wille, do þu mid þinum twam
handum onbutan þinne sweoran and stric siððan ofdune.
 3.17. Gyf þu mæssanhacelan habban wille, þonne stric þu
mid tospræddum handum niþer ofer þine breost.
 3.18. Ðonne þu handlin habban wille, þonne stric þu mid
þinre swyðran handa eclinga ofer þine wynstran.
 4.19. Gyf þu offrunga habban wille, þonne wege þu þin reaf
and hefe up þine twa handa.
 4.20. Ðæs calices tacn and ðæs disces is þæt man
hebbe up his twa handa and bletsige.
 4.21. Gyf þu oflætan habban wille, þonne byg þu þinne
scytefinger to þinum þuman.
 4.22. Ðonne þu win habban wille, þonne do þu mid þinum
twam fingrum, swilce þu tæppan of tunnan onteon wille.
 4.23. Gyf þu winhorn habban wille, þonne do þu mid þinun
swiðran scytefingre on þine wynstran hand, swilce þu tæppan teon
wille, and rær up þinne scytefinger be þinum heofede.
 4.24. Ðonne þu storfæt habban wille, þonne wend þu
þine hand ofdune and wege hi, swilce þu styre.
 4.25. Gyf þu taperas beþurfe, þonne blaw þu on þinne
scytefinger and rær up þinne þuman.
 4.26. Gyf þu candelsticcan habban wille, þonne blaw þu on
þinum scytefingre and hald þine hand samlocene, swylce þu candelstæf
hæbbe.
 4.27. Gyf þe smælre candelle geneodige, þonne blaw þu on
þinum scytefingre.
 4.28. Ðonne þu candelbryd habban wille, astrehtre þinre
winstran handa ofsete hy eclinga mid þinre swiran.
 5.0. Ðys syndan þara boca tacna þe mon æt uhtsange notian
sceal.
 5.29. Gyf þu biblioðecan habban wille, þonne wege þu þine
hand and rær up þinne þuman and sete þine hand bradlinga to þinum
leore.
 5.30. Ðonne þe martirlogium geneodie, þonne wege þu þine
hand and lege þinne swiðran scytefinger ofer þine hand and lege þine
hand bralinga to þinum hleore.
 5.31. Gyf þu hwylce oþre boc habban wylle þe godspelles traht
on sy, þonne lege þu þine swyðran hand under þin hleor and werc
rodetacn on þin heofod foran.
 5.32. Ðonne þe salteres beþurfe, þonne stric þu mid
þinum swyðran scytefinger on þine wynstran hand, swilce þu micel
bewytan wille.
 5.33. Hymneres tacen is þæt mon wæcge bradlinga his hand
and rære up his litlan finger.
 6.34. Ðonne þu leohtfæt abban wylle, tospræddum fingre
rær up þine swiðran hand and pyf on þinne scytefinger.
 6.35. Ðonne þu micelan rode abban wylle, þonne lege þu
þinne finger ofer þinne swyðran finger and rær up þinne þuman.
 6.36. Litelere rode tacen is ealswa, rær up þone litlan
finger.
 6.37. Ðonne þu on ænigre stowe gewædne candelsticcan
abban wille, þonne do þu swa we ær beforan cwædon and rær up
þinne litlan finger.
 6.38. Gyf þu inne cyricean sittan wille for wylcere untrumnysse,
þonne wende he his hand adune and ahnigenum heafede him leafe bidde and his
hand on breost asette.
 6.39. Gyf þu wylle þæt hwa sittendra manna up arise, þonne
wend þu þine hand and hi bedæle up abræd.
 6.40. Gyf þu wille þæt he sytte, þonne wend þu adune and
hi bedæle adune læt.
 7.41. Gyf man hwylcum breþer byt hwæt on ufan, þæt he
genoh hæbbe, þonne wend þu his hand bradlinga adune and astrehtre
hwonlice hy styrige.
 7.42. Gyf he þæt gebodene habban wille, þonne wende he his
hand eclinga adune and wonlice wið his wyrd styrige.
 7.43. Gyf he hyt nelle, he hwonlice eac framweard styrige.
 7.44. Gyf þu hwæt be capitelhuse tæcan wylle, þonne sete
þu þine hand on þin heafod foran and hwon hniwa swilce þu þe
forgyfenesse bidde.
 7.45. Ðonne þu gehwædne martirlogium habban wille, þonne
wege þu þine hand and lege þinne scytefinger ofer þine þrotan and
rær up þinne litlan finger.
 7.46. Regoles tacen is þæt þu wecge þine hand and stryce
mid þinum scytefyngre andlang þinre wynstran handa, swylce þu regolige.
 7.47. Gyf þu gyrde habban wille, þonne wege þine fyst swylce
þu swingan wille.
 7.48. Ðonne þu swype habban wille, þonne wege þu þine
fyst, swaswa we beforan cwædon, and rær up þine twæg fingras.
 8.49. Gyf þu hwæt be beoddernes tacne tæcan wylle, þonne
sete þu þine þry fingras, swilce ðu mete to muðe do.
 8.50. Ðonne þu setrægel habban wille, þonne plice þu
ðine agene geweda mid twam fingrum, tospred þine twa handa and gewe hi,
swylce þu setl gesydian wille.
 8.51. Gyf þu meterædere fyldstol habban wille oþþe oþrum
men, þonne clæm þu þine handa togædere and gege hi þam gemete
þe þu dest þonne þu hine fyalden wylt.
 8.52. Gyf þu sceat habban wille oððe wapan, þonne sete þu
þine twa handa ofer þinum bearme and tobræd hi swilce sceat astrecce.
 8.53. Gyf þe disces beþurfe, þonne hefe þu up þine oþre
hand and tospræd þine fingras.
 8.54. Ðonne þu laf habban wylle, þonne sete þu þine
twegen þuman togædere and þine twegen scytefingras æðerne foran
ongean oþerne.
 8.55. Gyf þe syxes genyoðige, þonne snið þu mid þinum
fingre ofer þonne oþerne, swylce þu cyrfan wille.
 8.56. Gyf þu sticcan behofige, þonne wege þu þine hand
swilce þu mid sticcan etan wille.
 9.57. Gesodenra wyrta tacen is þæt þu do mid þinre oðre
handa nyþerweard be þære sidan, swylce þu wyrta scearffian wille.
 9.58. Ðonne þu grene wyrta habban wille, þonne sete þu
þinne finger on þine wenstran hande.
 9.59. Gyf þe læces lyste, þonne do þu mid þinum fingre,
swilce þu borige inn on þine hand and do bralinga þine hand to þinre
nasan, swilce þu hwæt gestince.
 9.60. Briwes tacan is þæt þu wecge þine fyst swilce þu
briw hrere.
 9.61. Ðonne þu pipor habban wille, þonne cwoca þu mid
þinum scytefinger ofer oþerne.
 9.62. Gyf þu beana habban wille, þonne sete þu þinne
scytefinger foreweardne on þines þuman forman liðe.
 9.63. Cesena tacen is þæt mon sette his þuman on his litlan
finger foreweardne.
 10.64. Ðonne þu cyse habban wille, sete þonne þine twa
handa togædere bralinga, swilce þu wringan wille.
 10.65. Gyf þu buteran habban wylle oððe smeoru, þonne stric
þu mid þrim fingrum on þine innewearde hand.
 10.66. Gyf þe meolce lyste, þonne strocca þu þinne wynstran
finger mid þinre swyþra handa þam gelice swylce þu melce.
 10.67. Gyf þu ægera beþurfe, þonne scrapa þu mid þinum
fingre up on þinne wynstran þuman.
 10.68. Ðonne þu scealt habban wylle, þonne geþeoddum
þinum þrim fingrum hryse þine hand, swylce þu hwæt seltan wylle.
 10.69. Huniges tacen is þæt þu sette þinne finger on
þine tungan.
 11.70. Ðonne þu fisc habban wylle, þonne wege þu þyne
hand þam gemete þe he deþ his tægl, þonne he swymð.
 11.71. Æles tacen is þæt mon wecge his swyþran hand and
sette syþþan ofer his wynstran earm and astrehtre his wynstran hande strice
þwyrs ofer mid þære swyþran, swylce he hine corflige swaswa mon æl
deð þonne hine mon on spite stagan wyle.
 11.72. Gif þu ostran habban wylle, þonne clæm þu þine
wynstran hand, ðam gemete þe þu ostran on handa hæbbe, and do mid sexe
oððe mid fingre swylce þu ostran scenan wylle.
 12.73. Ðonne þe æpples lyste, þonne cryp þu þinne
swiþran þuman to middewearde þinre handa and befoh hine mid þinum
fingre and rær up þine fæste.
 12.74. Gyf þu peran wille, þonne do þu ymbe þine fyste swa
we nu wiðforan cwædon and geþeod siðþan þine fingras tosomne
forð handlenge.
 12.75. Ðonne þu plyman habban wille, þonne clæm þu eal
begelicum þine wynstran hand and stric mid þinum scytefingre anlang þire
fyste.
 12.76. Cyrsena tac is þæt þu sette þinne winstran þuman
on þines lytlan fingres lið and twenge hine siððan mid þara swiþran
hande.
 12.77. Gyf þe slana lyste, þonne sete þu eallswa þinne
þuman and pyt mid þinum scytefingre in þine wynstran hand on þornes
getacnunge þe hi on weaxað.
 12.78. Ðonne þu for hwylcere neode sealtflæsc wille, þonne
twenge þu mid þinre swiðran neoþewearde þine wynstran, þær se
lyra þiccost si, and do mid þinum þrim fingrum, swilcce þu sealte.
 13.79. Ðonne þu cuppan oððe institiam wylle, þonne do
þu þine hand nyþerweard and tobræd þine fingras.
 13.80. Ðonne þu hlid habban wylle, þonne hafa þu þine
wynstran hand samlocene and eac swa þa swyþran and hwylf hy syþþan ofer
þa wynstran eal swylce þu cuppan hlide.
 13.81. Wicelre blede tacen is þæt þu arære up þine
swyþran hand and tospræd þine fingras and lege syþþan þinne
scytefinger to þinum wælerum and rær up þinne þuman.
 13.82. Gyf þu lytel drencefæt habban wylle, þonne rær
þu up þine þry fingras and lege þinne swyþran scytefinger to þinum
wælerum and rær up þinne lytlan finger.
 13.83. Ðonne þu drincan wylle, þonne lege þu þinne
scetefinger andlang þines muðes.
 13.84. Gyf þe gedryptes wines lyste, þonne do þu mid þinum
swyþran scytefingre on þine wynstran hand, swylce þu tæppian wille,
and wænd þinne scytefinger adune and twængc hine mid þinum twam
fingrum, swylce þu of sumne dropan strican wylle.
 13.85. Beores tacen is þæt þu gnide þine hand on þa
oþre.
 14.86. Ðonne þu burhreste haban wille, þonne wege þu þine
fyst, swilce þu wyrta cnocian wille, and lege þinne scytefinger to þinum
welerum.
 14.87. Gyf þu hwæt be slæpernes tacne tæccean wylle,
þonne lyge þu þinne swyþran hand under þin swyþre hleor.
 14.88. Ðonne þu blacernes behofige, þonne tern þu mid
þinum scetefingre on earþan, butan þu elles wite on hwæt, and wæt
mid þinum scytefingre on midden, swylce þu weocan settan wylle.
 14.89. Ðonne þu bedreaf habban wylle, þonne wege þu þin
reaf and lege þine hand to þinum hleore.
 14.90. Pyles tacen is þæt þu mid þinum scytefingre sume
feþer tacnum gestrice on þyne wynstran hand innewearde and lecge to þinum
earon.
 15.91. Gyf þu swyftleras habban wylle, þonne sete þu þinne
scytefinger uppon þinne fot and stric on twa healfa þines fet, þam gemete
þe hi gesceapene beoð.
 15.92. Socca tacen is, þæt þu sette þinne scytefinger and
rær up þinne þuman.
 15.93. Ðonne is þara sceona tacen þæt þu sette
forðrihte þinne scetefinger uppon þinne fot butan oðre becnunge.
 15.94. Yna tunes tacen is þæt þu sette þine swyþran
hand bradlinga ofer þinne innoð and þu be þam tacne þe leafe scealt
æt þinum ealdre abyddan, gyf þe þyder lyst.
 16.95. Gyf þu hwæt be bæðernes tacne tæcan wille,
þonne stric þu mid þinre swiðran hande bralinga ofer þine breost and
ofer þinne innoð swilce þu þe þwean wille.
 16.96. Ðonne þu þe be tancnunga biddan wille, þæt þu
þin heafod þwean mote, þonne stric þu mid bradre hande on þin feax,
swilce þu hit þwea.
 16.97. Gyf þe wæteres geneodige, þonne do þu swylce þu
þine handa þwean wille.
 16.98. Ðonne þu sapan abban wille, þonne gnid þu þine
handa togædere.
 16.99. Nægelsexes tanc his þæt þu mid þinum scitefingre
do ofer þinne oþerne, swilce þu ceorfan wille, and straca syþþan on
þin leor mid þinum fingre, swilce þu scearan wille.
 16.100. Ðonne þu camb habban wylle, þonne stric þu mid
þinum fingrum on þin feax nyþerweard, swilce þu cembe þe.
 17.101. Gyf þu hemeþe habban wille, þonne nim þu slyfan
þe on hand and wege hi.
 17.102. Brecena tancen is þæt þu strice mid þinum twam
handum up on þin þeah.
 17.103. Ðonne þu wynyngas habban wille, þonne do þu mid
þinum twam handum onbutan þine sceancan.
 17.104. Gyf þu hosa habban wille, þonne stric þu uppweard on
þinum sceancum mid þinum twam handum.
 17.105. Gylecan tacen his þæt þu strece forð þin wenstre
handstoc and plyce innan mid þinre wynstran hande.
 17.106. Ðonne þu cuglan habban wylle, þonne wege þu þinne
earmellan and foh to þinum hode.
 17.107. Gyf þu to hwilcere gehirsumnesse scapulares beþurfe,
þonne stric þu eclinga mid ægðere hande ofer æðerne earm ymbe
þæt utan, þe þæs scapularæs handstoca ateoriað.
 17.108. Ðonne þu glofan abban wille, þonne stric þu þa
oþre hand mid þære oþre bralinga.
 18.109. Sceara tancen is þæt þu wecge þinne scytefinger
and þone midemistan on þinre swiðran hande to somum claðe, swilce þu
hine nid scearan ceorfan wille, oððe ymb þin heafod, swilce þu efysian
wille.
 18.110. Gyf þe nædle beþurfe, þonne feald þu mid þinre
swiðran hande þane hem þines wynstran earmstoces ofer þinne wynstran
scytefinger and do þær ofer mid þrim fingrum swilce þu seowian wille.
 18.111. Ðæs bæcernes tacne is þæt mon mid bam
samlocone handum togædere, swilce þu dah brædan wille.
 18.112. Ðonne þu græf habban wille, þonne sete þu þine
þri fingras tosomne, swilce þu græf hæbbe, and styra þine fingras
swilce þu write and bycna syþþan mid þinum scytefingre.
 18.113. Gyf þu gehwæde wæxbreda habban wille, þonne
strece þu þine twa handa and sete hy neoþan tosomne and feald togædere
swilce þu weaxbreda fealde.
 18.114. Ðonne þu micel weaxbred habban wille, þonne stric
þu mid þinum twam fingrum on þine breost forewearde, swilce þu dylige,
and stryce þinne earm and sete þine hand on þines wynstran earmes byge.
 18.115. Gyf þu reogolsticcan næbbe, þonne strece þu þine
hand upweard and stric mid þinum scytefingre andlang þinre wynstran hande
swilce þu regolige.
 18.116. Ðonne þu blechorn habban wille, þonne hafa þu
þine þri fingras, swilce þu dypan wille, and awend þine hand adune and
clyce þine fingras, swilce þu blæchorn niman wille.
 18.117. Fiþere tacen is, þæt þu geþeode þine þri
fingras tosomne swilce þu feþere hæbe and hi dype, and styre þine
fingras swilce þu writan wille.
 19.118. Ðæs cyninges tacen is, þæt þu wende þine hand
adune, and befoh þin heofod ufeweard eallum fingrum on cynehelmes tacne.
 19.119. Cyninges wifes tacen is þæt þu strece onbutan
heofod, and sete syððan þine hand bufon þin heofod.
 19.120. Bisceopes tacen is þæt þu strice mid þinre hande
ofer æðere eaxle niþerweard ofer þine breost on rodetacne.
 19.121. Gyf þu hwæt be wylcum munece tæcan wille, þe þu
his tacen necunne, þonne nim þu þe be þinum hode.
 19.122. Mynecena tacen is þæt þu sette þine twegen
scytefingras on þin heofod foran and strice siþþan adune andlang þinra
hleora on þæs haligryftes tacnunge.
 19.123. Gyf þu mæssepreost habban wille, þe munuc ne sy,
þonne stric þu mid þinum scytefingre, swilce þu trændel wyrce, and
astrehtre þinre hande on þam gemete swilce þu bletsige.
 19.124. Ðonne þu diacon abban wille, þonne stric þu eal
gelice mid þinum scytefingre and wyrc Cristes mæl on þin heafod foran on
þæs halgan godspelles getacnunge.
 19.125. Be mædenneshades preostes tacen is þæt þu strice
swa we wiðforan cwædon on þin hleor mid þine scytefingre.
 19.126. Lædes mannes tacen is þæt þu ðe mid ealre hande
be þinum cynne nime, swilce þu þe be bearde niman wille.
 19.127. Gewylces ungehadodes wifes tacen is þæt þu mid
foreweardum fingrum þin forewearde heafod fram þam anum earan to þon
oþrum on bindan tacne.
 19.130. <foreign>Expliciunt Monasteriales Indicia</foreign>.

END_TEXT
START_TEXT

Notes 3 (Jones)
B24.3.
Names of Week Days: Jones 1943, 340.



 1. <foreign>Nomina dierum secundum anglos</foreign> Sunnandæg Monendeg
Tiwesdæg Wodnosdæg Þunresdæg Frigedæg Saterdæg.

END_TEXT
START_TEXT

Notes 4 (Wormald)
B24.4.1.
Names of Months: Wormald 1934, no. 14.



 1. Ianuarius Iuli.
 2. Martius Hrædd.
 3. Aprelis eastormonoð.
 4. Maius ðrymylce.
 5. Iunius liða.
 6. Iulius liða.
 7. Augustus weodmonoð.
 8. September Haligmonð.
 9. October Winterfylled monoð.
 10. Nouember blodmonoð.
 11. December iolmonoð.

END_TEXT
START_TEXT

Notes 5 (Logeman)
B24.5.3.
Names of the Winds: Logeman 1889a, 103-5.



 1. Est wind <foreign>Subsolanus</foreign> <foreign>Zephirus</foreign> westan.
 4. Westan suþan <foreign>Euro nothus</foreign> suðan westan <foreign>Euro auster</foreign>
suþan westan <foreign>Africus</foreign> estan suðan <foreign>Eurus</foreign> estan <foreign>Subsolanus</foreign> suþan
westan <foreign>Acircio</foreign> norþan westan <foreign>Africo</foreign> suþan westan <foreign>Nothus</foreign> westan
suþan <foreign>Ab euro</foreign> suðan westan <foreign>A favonio Africo euro</foreign> suðan westan <foreign>Eurus</foreign>
estan suðan <foreign>Aborea</foreign> estan norþan <foreign>Zephirus</foreign> norðan westan <foreign>Chaurus</foreign>.
 18. Estan norþan <foreign>Ab oriente</foreign>.
 19. Estan <foreign>A meridie vel ab austro</foreign> suðan <foreign>Ab occidente</foreign> westan
<foreign>A septentrione</foreign> norþan <foreign>Ab aquilone</foreign>

END_TEXT
START_TEXT

Notes 6 (Ker)
B24.6.
Names of Letters: Ker 1957, 337.



 1. A a, B be uel bei, C ce uel cei, D de uel dei, E e, F f, G ge
uel gei, H hah uel hake, I i, K ka, L l el, M m em, N n en, O o, Q quu, R r er,
S s es, T te, V u, X x ix, Y y fix, Z zede, & & et, <foreign>ð ð</foreign> titel.
 4. Anglice littere W wen, ð ðet, þ þorn, & &
and.

END_TEXT
START_TEXT

Notes 7 (Ker)
B24.7.
Names of Numbers: Ker 1957, 430-31.



 1. <foreign>VII</foreign> seofene <foreign>VIII</foreign> ahte <foreign>IIII</foreign> fower <foreign>XV</foreign> fiftene <foreign>XXIIII</foreign>
fower and twenti <foreign>I</foreign> an.

END_TEXT
START_TEXT

Notes 8 (Ker)
B24.8.
Names of Relationship: Ker 1957, 433.



 1. <foreign>Pere & mere</foreign> Vader and moder <foreign>Serurs & freres</foreign> Suster
and broder <foreign>Les enfanz frarins</foreign> Broða cild <foreign>Cusins germains</foreign> Hiberna bearn
<foreign>Cusins parenz</foreign> Isibba child Maglingas.
 7. Siblingas.

END_TEXT
START_TEXT

Notes 9 (Trahern)
B24.9.
Significance of Church Bells: Trahern 1973, 475-7.



 1. Her ys me be þam becnum þe we beoð to cyricean mid
gesamnude.
 2. Belltacnes gewuna ys of ealdan gecyðnysse genumen.
 3. Þa swegð ys of geworht.
 4. Nu ys se ar heard and swegende.
 4. Hæfð þæt ylce tacn anne clipur wiðinnan mid þam
hit byð swungen, þæt se b seo get þyssere niwan cyðnyss by s
þ/ heard swegeað swyþ r þ byman.
 8. Oð end þæs þis tungan.
 10. Þurh þæne rap we understandað ures lifes gemet
oððe halig gewrit.
 12. Se rap þe hæfð angynn of þam treowe þe ys þære
bellan geoc getacnað halig gewrit þyssere niwan cyððnysse, adunstigende
of treowe þære drihtenlican rode.
 14. Þat treow swa þeah from ealdum bocerum ys gereht, þæt
hit is fram witegum and fram ealdfæderum drihtenlic gehæfd.
 16. For þam þe se rap oð þæs sacerdes hand astrecð,
and þæt halige gewrit to þæra sacerda weorcum scyl becuman.
 18. Þas word gedafniað swyþe þæs mæssepreostes
weorce, þe þæt becn styrað, þænne he fylið upp þam rape,
þæt he deð, þæt he geþence on him sylfum hu micclum he sy to
godum weorcum upp astreht, þænne he eft nyþer tyht, þænne
bisceawað he hu micclum he on þwyrnyssum.
 22. Nu na forhogie næfre se mæssepreost þiss weorc to
donne.
 23. Se þe wat hyne sylfne gafulgyldan godes bodunge, ne hyne
sylfne næfre ætbrede fram þam styrigendum becnum, þa hwile þe he
mæge of þam sylfum godes folce bodian.
 26. Se bend þe se clipur ys mid gewriðen ys swylce hyt sy sum
gemetegung, þæt þære tungan clipur mæge styrian, and þa lippan
æthwega beatan.
 29. Soðlice mid þæs rapes æthrine se bend styrað
þæne clipur, þænne þæs bydeles, þæt ys þæs
mæssepreostes, tunge styrað oððe mid gemetegunge mynegað to
ealdorscype oððe to geþincðe godes lare.

END_TEXT
START_TEXT

Notes 9.1 (Trahern)
B24.9.1.
On the Seating of a Bishop: Trahern 1973, 476 note 3.



 1. Scryd þys s ge se biscp to hi bs stole yr an butan
wið þat sse hlydan oððe on his feldestole.

END_TEXT
START_TEXT

Notes 10.1 (Ker)
B24.10.1.
Note on Adam: Ker 1957, 165.



 1. Adam lifede nigonhund geara and <foreign>XXX</foreign> geara.
 1. Noe lifede ær ðam flode syx hund geara and æfter ðam
flode ðryo hund wintra and fiftig wintra, and he wæs innan ðære earc
feowertig daga, he and his ðryo suna Sem, Cham, and Iapheh, and hyra ðryo
wif.
 4. Seo earc wæs ðryo hund fæðma lang and fiftig
fæðma wid, and ðryttig fæðma heah.
 5. And his sunu Sem lifede syx hund geara, and ðryo and ðryttig
geara.
 6. His sunu hatte Arfaxad, se lifode feower hund geara and eahta
and ðryttig geara.
 7. Ða gestrynde he sunu se hatte heber, of him asprang þæt
hebreisc folc.

END_TEXT
START_TEXT

Notes 10.2 (Nap)
B24.10.2.
Note on Adam: Napier 1889, 1-4.



 1. Hwæt wæs se on þissere worulde seðe acænned næs,
& þeahhwæðere wæs to men geworden & lange lifde & þa
eft æfter his deaðe þæt he wæs bebyrged innon his modor innoðe,
& æfter þam deaðe eft þæt hit gelamp æfter manegum wintrum
þæt he wæs gefullwad & næfre his lichama ne fulode ne ne
brosnode innon þære eorðan?
 6. Þæt wæs adam se æresta mann þe þis bi gelumpen
wæs.
 7. And for þon hine se eorðe gretan ne meahte þæt he
fulode & brosnode.
 9. For þon þe he of þære eorðan selfre unmængedre
ær gesceapen wæs & gehiwad þurh godes handgeweorc.
 11. Hwile wæs þæt bett meahte oððe gemet mannes on
eorðan þæt he swa cræftlic weorc gefegde tosomne, nim butan þam
anum þe hit eal gescop.
 13. And he lifde, adam, æfter þære menniscan hiwunge
<foreign>dcccc</foreign> wintra & þrittig wintra.
 15. And þe sexteoþegan geare fram his hiwunge þæt he
gegylte on neorxnawonge ungesælilice ofer godes bebod & ofer his hæse
þæt þonne wæs se gylt þæt he abreac þæs forbodenan treowes
æpples þurh þa lare þære inwitfullan næddran.
 19. And þæt wæs frigedæg þæt hie þa blæde
þigdon adam & eua & heo eft swulton butu on frigedæg.
 20. And þa eft æfter þon þæt hie butu wæron on helle
adam & eua for þæs gyltes mycelnysse fif þusend wintra & twa
hund wintra ær þon heom god gemildsian wolde & heo þæs wræces
unbindan.
 25. Adam wæs eac swiðe weorðlic hiserinc þa hine god
ærest gehiwad hæfde to mænniscum gesceape on þrytiges wintres ylde.
 27. And he wæs on længe on fif & hund nigontiges fingra
lenge ofer þweoras þa fingras on medemre wæstme.
 30. Sarra wæs haten abrahames cwen.
 30. Rebecca wæs haten isaaces cwen.
 31. Rachel wæs haten iacobes cwen.
 31. And æft wæs æfter þon cwen iudiht wæs wuduwe seo
wæs samueles modor þæs witegan.
 33. Þonne wæs noemi melches wyf iudisc mann.
 34. Furtumatus sette þas naman ealle to meterferse.
 36. Noe se heah fæder hæfde þry sunu þa wæron þus
hatene, sem, cham, iaphet.
 37. And of þam þrim sunum wearð onwæcnad & awridad
eall manna cynn wearð on besenced & þær næfre to lafe ne wearð
ma þonne him eahtum ac hit eall se gifra flod forswealh & forgrinde.
 40. And he eac þa gyt nolde urne drihten for his myldheortnesse
þætte ðes middangeard nære ortydre manna cynnes, ac ascyrede to lafe
þæt þæt we eft of awocon þurh þæs halgan heah fæderes
geearnunga noes & his goddra dæda mycelnesse.
 45. And of him þrim eft wearð awridad twa & hund seofontig
þeoda ealdorlicra mægða.
 46. And swa fela is eac manna gereorda & heora gespræc
todæled.
 47. Þonne awoc ærest of iafeðe noes suna <foreign>XV</foreign> mægða
ealdorlicere & micele.
 48. Þonne onwocon of chame <foreign>XXX</foreign> theoda mycelra & eac
þæt cynn wæs geseald fram urum drihtne þam oðrum cynnum twam on
heaftnead & on þeowdom.
 51. And þæt wæs for þon swa gedon þæt he getælde
his fæder noe þær he on his sceape locode & his to bismere hloh.
 53. Ðonne onwoc fram þam ðriddan suna seme, & se wes
heora geongost wæs þeh hwæðere on wisdome yldost, seofon &
twentig þeoda.
 55. And þanon wæs awæcnod þæt æþeluste cynn &
þæt betste.
 56. Þæt wæs for þon þe he his fæder noe na
getælde & untweogendlice of þysum þrim mannum noes sunum þæt
eall þes middangeard wearð eft onwæcnod þeh hye drihten on þreo
streonde & swa sibbe cneordnesse todælde.
 60. And þæt he todælde for þære tælnysse þe hy
heora fæder tældon noe þæt he on ðreo towearp þa cneordnysse.
 62. Þæt wæs wælisc & on cyrlisc cynn & on
gesyðcund cynd.
 63. For þyssum gyltengum þe we nu gehyrdon wæron þa
gesyblingas þus todælde.
 66. Þis syndon þa ðreo frigedagas þe man sceall fæsten
on twelf monþum.
 67. Se æresta on hlydan, & se æftresta þe byð on
iulius.
 68. Se mann þe þis gefæst ne þearf, he na ondrædon him
helle wita butan he beo hlafordswica.
 72. Be sancta maria ylde and be hyre forðsiðe.
 73. Sancta maria wæs <foreign>XIIII</foreign> winter þa heo crist acænde,
& syððan heo wæs mid him <foreign>XXXIII</foreign> wintra on middanearde.
 75. And heo leofode <foreign>XIIII</foreign> gear æfter him her on worulde, &
heo wæs <foreign>LXIII</foreign> wintra þa heo forðferde.
 76. And se hælend wæs þrittig þa hine mann fullude.
 78. Be misdæda.
 79. Gif hwa fulice on ungecyndelicum þingum ongean godes
gesceafte þurh ænig þine hine sylfne besmite, behreowsige þæt
æfre þa hwile þe he libbe, be ðam þe seo dæd si.

END_TEXT
START_TEXT

Notes 10.3 (Ker)
B24.10.3.
Note on Adam: Ker 1957, 402.



 1. Nigen hundred wintre & <foreign>XXX</foreign> adam liuede on þissere
worulde on geswinche & on ermðe & soððan to helle for, &
þer grimme wite þolede.
 3. Þusend wintre, & twa hundred wuintre & ehte &
twenti wintre.

END_TEXT
START_TEXT

Notes 11 (Nap)
B24.11.
Note on Noah, etc.: Napier 1889, 6-7.



 1. Sancta maria wæs <foreign>XVI</foreign> gear eald þa heo crist akende, &
syþþan heo wæs mid him <foreign>XXXIII</foreign> geara on middanearde.
 3. And heo leofode <foreign>XIII</foreign> gear æfter him her on worulde, &
heo wæs <foreign>LXIII</foreign> geara eald þa heo forðferde.
 4. And se hælend wæs <foreign>XXX</foreign> geara eald þa hine man fullode,
& <foreign>XXXIII</foreign> geara eald þa he þrowode for us.
 7. Adam wæs her on worulde lifes <foreign>IX</foreign> hund geara, & <foreign>XXX</foreign>
geara.
 8. Adam wæs on helle æfter his forðsiðe, & ealle þa
gewitenan sawla mid him oð þone dæg þe ure drihten crist þrowode.
 10. Þæt is þonne <foreign>V</foreign> þusend geare, & <foreign>CC</foreign> geara &
<foreign>XXVIII</foreign> geara.
 11. Adam hæfde <foreign>LII</foreign> suna & <foreign>LXX</foreign> dohtra.
 12. Noe hæfde <foreign>III</foreign> suna þus wæron hatene, Sem, cham,
Iafeð.
 13. Of þam þreom awocan & forð coman <foreign>LXXII</foreign> þeoda,
fram Iafeðe <foreign>XV</foreign>, & fram chame <foreign>XXX</foreign>, & fram Seme <foreign>XXVII</foreign>.

END_TEXT
START_TEXT

Notes 12.1 (Nap)
B24.12.1.
Note on Noah's Ark, etc.: Napier 1889, 5-6.



 1. Her sagað embe þa twegen sceðan, þe mid criste
hangedon.
 2. Hy wære on ebreisc genemnede Achasachat, & Macros, &
on Greckisc Malica, & loca, & on romanisc Cismus & Dismus.
 4. Cismus gelifde, & dismus ne gelifde.
 6. Noes arc wæs <foreign>III</foreign> hund feðma lang, & fiftig wid, &
þrittig heah.
 8. Sancte petres cyrice is þreo hund fota lang, & twa hund
fota wid, & þar is twa hund swera & twentig, & þara leohtfata
<foreign>XII</foreign> þusenda & fifti, & on þære hlæddra is twa & sixti
stapa.
 12. Salemannes templ wæs sixti fæðma lang, & sixti heah
& þrittig wid.
 13. And þæra wyrehtena wæs ðe þane stan bæron
hundseofontig þusenda.
 14. And hundeahtatig þusenda hine sniðon, & feidon.
 15. And þar wæs þreo ðusend gerefena & þreo
hundred.
 17. Istorius sæde þæt þyses middangeardes lenge wære
<foreign>XII</foreign> þusend mila, & on bræde six þusend, & þreo hundred butan
litlum ealandum.
 20. Man hafað bana twa hundred & nigontine, & he hafað
æddrena þreo hundred & fife & sixti.
 21. And swa fæla daga beoð on twelf monðum, &
hundtwentig geara hafað þritti þusend daga & six hundred.

END_TEXT
START_TEXT

Notes 12.2 (Nap)
B24.12.2.
Note on Noah's Ark, etc.: Napier 1889, 4.



 1. Noes earc wæs þreo hund fæþma lang, & fiftiges wid
& þritiges heah.
 2. Her secgþ þæra tweigra sceaþena naman þe mid criste
hangodon.
 3. On ebreisc hig hatton acharica & macres, & on grecisc
macha & iacha, & on romanisc ismus & dismus.
 5. Ismus gelyfde & dysmus ne gelyfde.
 5. Sanctus petrus cyrice ys þreo hund fota lang & twa hund
wid, & twa hund swera & twentig, & þæra leohtfata twelf
þusenda & fiftig, & on þæra hlæddre twa & feowertig
stæpena.
 9. Salomones templ ys sixtig fæþma lang, & sixtig heah
& þryttiges wid.
 10. And þæra wyrhtena wæs þe þæne stan bæron hund
seofontig þusenda, & hund eohtig þusenda hyne snidon & fegdon.
 12. And þer wæs þreo þusend gerefena, & þreo
hundræd.

END_TEXT
START_TEXT

Notes 15 (Nap)
B24.15.
Note on the Gold Brought to Solomon: Napier 1889, 8.



 1. Hu micel goldes wæs Salomone broht æghwylce dæge.
 1. Þæt wæs feower ðusenda & syx & syxtig
talentana.
 2. On ælcre talentan wæs <foreign>LXXX</foreign> punda.
 3. Swa micel wæs gebroht on ðam temple, butan þam þe him
fram cypemannum com, & fram cyningum, & fram ealre worulde ealdormannum
broht wæs.
 6. On salomones tide wæs gold swa genihtsum, & seolfor on
hierusalem swa stanas ofer eorðan.
 7. Hu nyt bið þæt ðeah þu ðe ealne middaneard &
ealle eorðan wille gestrynan, gif þu þinre sawle unfreme &
forlorenesse gewyrcst.

END_TEXT
START_TEXT

Notes 16.1 (Nap)
B24.16.1.
Note on the Age of the Virgin: Napier 1889, 6.



 1. Sancta maria wæs on þreo & syxti wintra, þa hio of
middanearde ferde.
 2. And hio wæs feowertyne geara eald þa hio crist acende &
hio wæs mid him <foreign>XXXIII</foreign> geara on middanearde.
 4. And hio wæs <foreign>XVI</foreign> gear æfter him on worulde.

END_TEXT
START_TEXT

Notes 16.2 (Birch)
B24.16.2.
Note on the Age of the Virgin: Birch 1892, 83.



 1. Sancta Maria wæs on þreo & sixtigan wintra þa heo of
middangearde ferde.
 2. And heo wæs feowertyne geara eald þa heo Crist acende.
 3. And heo wæs mid him <foreign>xxxiii</foreign> geara on middangearde.
 4. And heo wæs syxtyne gear æfter him on worulde.
 5. Amen.

END_TEXT
START_TEXT

Notes 16.3 (Nap)
B24.16.3.
Note on the Age of the Virgin: Napier 1889, 6 footnote.



 1. Sancta maria wes ðreo & sixti winter ða heo of
middenærde ferde.
 3. And heo wes fiftene æld ða heo crist acende.
 3. And heo wes mid him ðreo & ðritti winter on
middenærde.
 4. And heo wes efter him sixtene gær on ðissere worlde.

END_TEXT
START_TEXT

Notes 19 (Nap)
B24.19.
The Thirty Pieces of Silver: Napier 1889, 8.



 1. <foreign>De triginta argenteos</foreign>.
 2. Þæs seolfres þe geseald wæs iudan for criste, þæt
bið ðreo Obolos.
 3. Ælc obol hæfð <foreign>XII</foreign> peningas, þæt is ealles <foreign>XXX</foreign>
& <foreign>VI</foreign> peningas.
 4. Do hi ealle togædere þæt þritig seolfor sticca,
þonne bið ealles ðæs feos twa hund scillinga, & <foreign>XVI</foreign> scillingas.

END_TEXT
START_TEXT

Notes 21 (Warn)
B24.21.
The Coming of Antichrist: Warner 1917, 66-7.



 1. Hit sæigð on halgen bocan, þæt æfter gearan ymbryne
swa gewurðen scule, þæt eall middeneard mid hæðenra þeode
geðrynge by, & mid heordan hæftnysse swa swyðe gedrecced &
gedrefod wuiðeð, þæt hine uneaðe ænig riht gelefed mann mid þan
heofonlicen kinges tacne gebletsigen mote, oððe gesenigen durre.
 6. Þas geswæncennysse we mugen nu mycele mare on us sylfen
ongyten, þonne we hit on bocan leornigen.
 7. Þas witen & þas gedrefodnysse þonne gewurðeð,
& ateowodnysse þæs awyrgoden Antecristes tocyme, se þe on þysne
middeneard toweard is to cumene, þæt is se wiðersace & se deofol
þe æt frymðe wið Godes gesceafte gewann, & þurh his oferhyd
aðand.
 11. Sæde þæt he mihte rixigen ofer heofones & beon
gelic Godes sune.
 12. Þa ne mihten heofones his oferhyd ahebben, ac wearð he mid
mihte on helle grundes mid his gemæccen besænct.
 14. Se nu eft on wurlde emne from swyðe facan innoðe onfangen
byð, & fram swyðe besmitenan & of unclænan geboren, & mid
swyðe manfullen & facnen handen afedod, & he byð on mænnisscre
gebyrde, Antichristus genæmnod.
 18. He byð acænnod on þan ungesæligen wongstyde þe
Corozaim hatte, & he byð gefedd on Betsaida, & he rixeð on
þære byrig þe Capharnaum gecwedon is, & þonne blisseð seo burh
Corozaim, for þan þe he on hire byð acænnod, & þonne gefagenað
Betsaida, for þan þe he on hire gefedd byð, & þa burhware on
Capharnaum mid mycelre oferhyde onhafene byð, & on his rice swyðe
gefagenigeð.
 24. For þyssen ungeðwærnyssen, Drihten on his godspelle þa
ungesælignyssen cydde mid þan þrym worden, þa þa he swa cwæð,
Wa þe Corozaim, & wa þe Betsaida, & wa þe Capharnaum, for þan
þe þu talest þæt þu oð heofon ahafen seo, sy þu mid færlicen
ryre on helle grundes gereosest.
 28. Mid þan he þonne mænde þæs feondes oferhyde, þe
on heom rixigeð, & on eallen middenearde byð swyðe mycele
ungeðwærnysse & ðrahlice witen on manna bearnen.

END_TEXT
START_TEXT

Notes 22 (Warn)
B24.22.
The Fifteen Days before Judgement: Warner 1917, 89-91.



 1. On þan nexten fiftene dagen beforen domesdæge, sculen
gewurðen foretacnen, þe bodieð & tacnieþ þone styrnlicne ege,
þe God sceaweð þan arleasen, þone he demen sceal rihtwisen &
unrihtwisen.
 4. On þan formen dæige, se sæ heo onhefð ofer ealle dunen
feowertig elnen on hehnysse swa swa weall, & swa hit byð fram morgen oð
æfen.
 6. On þan oðren dæige, seo sæ besincð inn agean swa
deope, þæt uneaðe man gesicð þæt ufemeste, & swa hit byð
eallne dæig.
 8. On þan þridden dæige, heo gecerð to hire rihte gecynde
mid eallen hire streamen, þe heo hæfde æt frymðen, þa þa God
ærest toscelede wæter fram lande.
 10. On þan feorðen dæige, ealle sælice deor & fissces
heo æteowigieð bufe þan yðen & bellgigeð swa swa mid
mænnisscre reorde, ac þehhweðere ne understant nan mann heora gereord
bute God ane, & þæt byð to tacnunge þære eorre, þe God
cyðð þan synfullen on domes dæige.
 15. On þan fiften dæige, ealle wyrte & ealle treowwes
ageafeð read swat swa blodes dropen.
 16. Þæt doð þa wyrten, for þy þæt þa synfulle
mæn heo træden, & þa treowwen, for þan þe þa synfulle
hæfden freome of heom & of heora wæstmen.
 18. On þan sixten dæige sculen slean togædere ealle stanes
lytle & mycele, & ælc stan tobrytt on feower hloten, & ælc
þære hloten fiht wið oðer, oððet heo eall to duste gewurðeð.
 21. Þæt heo doð forþan, þæt þa arlease mænn of
heom worhten steples & castles, þæt heo þær mid swæncten
geleaffulle mænn & Godes þearefen.
 23. On þan seofeðen dæige wurðeð geemnode denen &
dunen, swa þæt eall eorðe byð smeðe & emne.
 24. Þæt betacned, þæt God ne forsihð þæs
þearfendan ansene, ne ne wurðeð þæs mihtiges mannes modignysse, ac
besicð to ælces mannes gewyrhten.
 27. On þan ehteðen dæige gewurðð swylc eorðstyrung,
þæt eall middeneard beofeð fram eastdæle to westdæle, for þan
þe he abær þær mannen unrihtwisnysse.
 29. On þan nigeðen dæige tofealleð castles, & steples,
& hus, & circen, & ealle getimbrunge lytle & mycele for þan
þe þa synfulle hæfden þæron heora wununge.
 31. On þan tenðen dæige, heo gegaderigeð ealle deaddre
manna lymen, swa þæt gyf an mann wære dead on middewearden, & his
an hand oððe fot wære on eastdæle, & his oðer lym on
westdæle, þehhweðere heo cumeð togædere ælc to his lichame,
& ælc lichame arist oð his byrigeles brerd.
 36. On þan ændeleften dæge eorneð wilddeor beo tunen,
& felden, & manna wunungen, swa swa heo beon wittlease.
 38. On þan twelften dæige eorneð mænn geond eall
middeneard byfigende & drædende Cristes tocyme to demene cwican &
deaden, swa þæt se were ne gret his wif, ne þæt wif hire were, þeh
heo heom gemeten, ac byð swa swa wittlease, & unspecende.
 41. Ne heo ne eteð, ne heo ne drincað.
 42. On þan þreottende dæige fealleð sunne & mone,
& ealle steorren, for þan þe heo geafen leome þan yfelen mannen.
 44. On þan feowertenðen dæige, ealle libbende mænn
gewurðeð deade, swa þæt heora nan ne byð gebyrod, ac fyr cumð
& forbærnð þa eorðe, for þan þe heo fostrede þa synfulle
& þa arlease.
 47. On þan fiftenðe dæige cumð flod & geswyleð þa
æsscen, & besæncð ealle þa unclænnyssen into þære eorðe
deopnysse, swa þæt on middenearde ne belæfð naht unclænes gesene.

END_TEXT
START_TEXT

Notes 25.1 (Schroer)
B24.25.1.
The Six Ages of the World: Schroer 1885-8, xxi.



 1. On þisre worulde fruman, god ælmihtig gesceop &
geworhte on <foreign>VI</foreign> dagum ealle gesceafta & ðæs seofoðan dæges he
gereste hine.
 3. And on syx ylda is þeos woruld eac todæled, & seo
seofoðe belimpð to þære ecan reste.
 5. An yld is geteald of adame to noe, Oðer of noe to abrahame,
ðridde of abrahame to dauide, feorðe of dauide to þam myclan heregange,
Fifte of þam heregange to Christes gebyrdtiman, Sexte of ures drihtnes
gebyrdtide; to þam ende þe god ana wat.
 9. Seofoðe belimpð to þam toweardan life.

END_TEXT
START_TEXT

Notes 25.2 (Nap 62)
B24.25.2.
The Six Ages of the World: Napier 1883, no. 62, 311-13.



 1. Be frumsceafte.
 2. On þisre worulde fruman god ælmihtig gesceop and geworhte
on syx dagum ealle gesceafta, and ðæs seofoþan dæges he gereste
hine.
 4. And on syx ylda is þeos woruld eac todæled, and seo
seofoðe belimpð to þære ecan reste.
 7. <foreign>De ætatibus mundi</foreign>.
 8. An yld is geteald of Adame to Noe, oþer of Noe to Abrahame,
ðridde of Abrahame to Dauide, feorðe of Dauide to ðam myclan heregange,
fifte of ðam heregange to Cristes gebyrdtiman, sixte of ures drihtnes
gebyrdtide to þam ende, þe god ana wat, seofoðe belimpð to þam
toweardan life.

END_TEXT
START_TEXT

Notes 25.3.1 (Forst)<extent></extent>
B24.25.3.1.
The Six Ages of the World: Forster 1925, 192-3 (MS. Arundel 60).



 1. Her onginneð kyþan ymbe þises middangeardes ylda.
 1. Seo forma yld wæs Adame oð Noe, þæt is þonne þreo
þusend wintra and sixandhundseofontig wintra.
 2. <foreign>Secunda Noe usque ad Abraham fuerunt anni CCC XCVII</foreign> ðonne is
seo oðer yld fram Noe oð Abraham, þæt is þonne þreo hund wintra.
 3. <foreign>Tertia Abraham usque ad Moysen, fuerunt anni DCCCC L XX</foreign>
ðonne is seo ðridde yld fram Abrahame oð Moysen, þæt is þonne
nigan hund wintra and hundseofantig wintra.
 4. <foreign>Quarta ad Moysen usque ad Dauid, fuerunt anni CCCC XCIII idem
transmigrationem Babilonis</foreign> ðonne is seo feorðe yld fram Moysen oð Dauid,
þæt is þonne feower hund wintra and ðreoandhundnigantig wintra
þæs forðgewitenes þære miclan burche Babilonie.
 5. <foreign>Quinta ad Dauid usque ad Christum, fuerunt anni D L XXXVIII</foreign>
ðonne is seo fifte yld fram Dauid oð Crist, þæt is þonne fifhund
wintra and niganandhundeahtatig wintra.
 6. <foreign>Sexta a natiuitate Domini usque in natale Domini uenit D CCCCC
XLVIIII</foreign> ðonne is seo sixte yld fram Cristes akennednesse agan, oð nu to
middanwintre kimð, þæt is ðonne anþusend geara and <foreign>VIIII</foreign> and
hundnigantig geara.
 7. <foreign>Ab initio mundi usque in natiuitate Christi fuerunt anni
quinque milia CXC VII</foreign> <foreign>A natiuitate domini usque ad finem mundi fiunt autem
anni D D XXVI</foreign>

END_TEXT
START_TEXT

Notes 25.3.2 (Forst)<extent></extent>
B24.25.3.2.
The Six Ages of the World: Forster 1925, 192-3 (MS. Caligula A.XV).



 1. Her onginð embe þises middaneardes yldo.
 1. Seo forme yld is fram Adame oð noe, þæt is þonne <foreign>IX</foreign>
hund wintra & <foreign>LXXVI</foreign> wintra.
 4. Ðonne is seo oþer yld fram noe oð abraham þæt is
þonne <foreign>CCC</foreign> wintra & <foreign>XCVII</foreign> wintra.
 6. Ðonne is seo þridda yld fram abrahame oð moisen þæt
is þonne <foreign>IX</foreign> hund geara & <foreign>LXX</foreign> geara.
 8. Ðonne is seo feorðe yld fram moysen oð dauid, þæt is
þonne <foreign>CCCC</foreign> geara, & <foreign>XCIIII</foreign> geara þæs forðgewitenes þære
miclan burge babilonie.
 11. Ðonne is seo fifte yld fram dauid oð Cristes tokyme
þæt is þonne fif hund geara & <foreign>LXXXIX</foreign> geara.
 13. Ðonne is seo sixte yld fram Cristes akennednysse oð
þissere worulde ende.
 15. Ðonne fram middaneardes fruman oð Christes akennednysse,
þæt is þonne six þusend geara & <foreign>C</foreign> geara & <foreign>XXV</foreign> geara &
<foreign>IX</foreign> monðas.
 18. Ðonne fram þissere worulde oð Christes þrowungtid,
þæt is þonne six þusend geara, & <foreign>C</foreign> geara & <foreign>LVIII</foreign> geara.

END_TEXT
START_TEXT

Notes 25.4 (Forst)
B24.25.4.
The Six Ages of the World: Forster 1925, 191-2.



 1. <foreign>Prima etas mundi, ab Adam usque ad Noe, fuerunt anni, III
DCLXXVI</foreign> Her onginð ymbe þyses middangeardes ylde, hwæt wæs fram
Adame oð Noe, þæt is þonne þreo þusend wintra and syx hund and
sixandhundseofantig wintra.
 2. <foreign>Secunda, a Noe usque ad Abraham, fuerunt anni CCC XCVII</foreign>
þonne wæs seo oðer yld fram Noe oð Abraham, þæt is þonne þreo
hund wintra and seofanandhundnygantig wintra.
 3. <foreign>Tertia, ab Abraham usque ad Moysen, fuerunt anni DCCCCLXX</foreign>
þonne wæs seo þridde yld fram Abrahame oð Moyses, þæt is þonne
nygan hund wintra and hundseofantig wintra.
 4. <foreign>Quarta etas, a Moyse usque ad Dauid, fuerunt anni CCCCXCIII
usque in transmigrationem Babylonis</foreign> þonne wæs seo feorðe yld fram Moyse
oð Dauid, þæt is þonne feower hund wintra and þreoandhundnygantig
wintra þære forðgewitenesse þære micclan burge Babilonie.
 5. <foreign>Quinta etas mundi fuit a Dauid usque ad Christum, fuerunt anni
DLXXXVIIII</foreign> þonne wæs seo fifte yld fram Dauide oð Crist, þæt is
þonne fif hund wintra and nyganandhundeahtatig wintra.
 6. <foreign>Sexta aetas a natiuatate domini usque in preteritum mundi</foreign> <foreign>I</foreign>
wintra & <foreign>XXXI</foreign> þonne is seo syxte yld fram Cristes acennednesse agan an
þusend wintra and anandþrittig wintra.
 7. <foreign>Ab initio mundi usque in natiuitate Christi fuerunt anni VI C
XXV & menses VIIII</foreign> þonne fram middangeardes fruman oð Cristes
acennednesse synd syx þusend wintra and fifandtwentig and an hund wintra and
nygan monðas.
 8. <foreign>Ab origine mundi usque in passionem domini fuerunt anni VI CL
VIII</foreign> þonne fram þisse worulde frymðe oð Cristes þrowungtide wæran
syx þusend wintra and eahtaandfiftig and hund wintra.
 9. <foreign>Aetas domini nostri Iesu Christi, quam secundum humanitatem in
hoc seculo habebat, hoc est anni XXX & menses tres, horum quippe annorum
sunt XI milia & DCCCXX dies</foreign> þis is seo yld, þe ure drihten hælend
Crist æfter menniscnesse her on worulde gebad, þæt is þonne þrittig
wintra and þry monðas and feowertig daga and monða, syndon endlufan
þusend daga and eahta hund daga and twentig daga.
 10. <foreign>Ex quo autem die baptizatus est dominus, usque in diem
passionis sue, sunt dies iuxta numerum mensium DCCCXX</foreign> Of þam dæge, þe
drihten gefullod werð, oð his þrowungdæge syndon eahta hund daga and
twentig daga æfter þara monða getele.
 12. Sancta Maria wæs on þreoandsixtigan wintra, þa heo of
middangearde ferde, and heo wæs feowertyne geara eald, þa heo Crist
acende, and heo wæs mid him <foreign>XXXIII</foreign> geara on middangearde, and heo wæs
syxtyne gear æfter him on worulde.
 15. Amen.

END_TEXT
START_TEXT

Notes 26.1 (Forst)
B24.26.1.
The Age of the World: Forster 1925, 195-7.



 1. Fram adame þam ærestan mænn, & fram fræmðe
middangeardes oð ðane flod wæs gergerimes twahund wintra, &
twaðusenda, & twa & fiowertig.
 3. Þonne fram ðam flode oð abrahames acennesse wæron
niogen hund wintra, & twa & feowertig.
 5. Ðonne fram habrahame oð moyses, & israhela utgange of
egiptum wæron fif hund wintra & eac fife.
 7. Ðonne fram moyse oð salomon & oð ðæt frumgeweorc
ðæs temples on hierusalæm wæron feower hund wintra & eahta &
hundsiofentig.
 9. Fram fruman middangearde oð cristes hidercyme weron
fifðusendo wintro & twa hund & eahta & twentig.
 11. Fram frymðe middangeardes oð ðæs templæs geweorc
wæron fiowær ðusenda wintra & seofan & sextig &
hundtiontig.
 13. And ðara werhtana wæs, þe ðane stan bæron to ðam
geweorce, hundsiofentig ðusenda, & hundeahtodig manna.
 15. And ðara werhtena þe ðanæ stan sneoddon & fegdon,
þara wæs hund siofentig ðusenda & ðrio hund.
 17. And ðanan wæs to cristes ðrowunga Twa ðusenda wintra
And seofen & ðritig.
 18. And ðanne wæs fram fremðe middangeardes oð romeburhge
geweorc fiowær ðusendo wintro, & siofen & hund eahtodig.

END_TEXT
START_TEXT

Notes 26.2 (Forst)
B24.26.2.
The Age of the World: Forster 1925, 199.<P>Citation is a single sentence following ed.</P>



 1. Mann sægð þæt fram þan time þe ærest Adam
gescapen wæs, oððe Cristes tocyme, wæron agane fif þusend & fif
hundred & fif & twentig geare, swa swa writen seggeþ.

END_TEXT
START_TEXT

Notes 26.3 (Forst)
B24.26.3.
The Age of the World: Forster 1925, 197-8.



 1.1. Her mæg findan, se ðe secan wile, hu micel þæs
geargeteles is aurnen fram Adame and fram Euan his wife and fram frymðe
middaneardes to ðam flode, þæt wæs ðonne geargerimes twa ðusenda
wintra and twahund wintra and twaandfeowertyg wintra.
 2.1. Þonne wæs fram þam flode þa forð to Abrahames
acennednesse nigan hund wintra and feowertyg wintra.
 3.1. Þonne wæs fram Abrahames acennednesse forð oð Moyses
gebyrdtidu and þara Israhela bearna gefære of Egyptum, þæt wæs
ðonne fifhund wintra and fifandhundteontig wintra.
 4.1. Þonne wæs fram Moyses gebyrdtide þa forð to Salomones
gebyrde and his mæran frumgeweorces ðæs temples on Hierusalem, þæt
is ðonne feowerhund wintra and eahtaandhundseofantyg wintra.
 4.4. Þonne wæs ealles aurnen geargerimes fram frymðe
middaneardes oþ Cristes acennednesse fif ðusend wintra and eahtaandtwentig
wintra.
 4.6. Þa wæs fram frymðe ealles aurnen oþ þæs temples
geweorc, þæt sindon feower þusenda wintra and an hund wintra and
seofanandsyxtig wintra.
 4.9. And þonne wæs fram þæs temples geweorce to Cristes
ðrowunge twaþusdenda wintra and seofonandðrytig wintra.
 4.11. Þonne wæs fram frymþe, oð Romana burh wearð
getimbrad, ealles aurnen feower ðusenda wintra and feower hund wintra and
feowerandhundeahtatyg wintra.
 4.14. Fram ðære burge geweorce oð Cristes gebyrdtide wæs
ða agan seofan hund wintra.
 4.16. Ðonne is nu fram frymþe ealles aurnen syxþusenda wintra
and an hund wintra and twaandþrytyg wintra.

END_TEXT
START_TEXT

MsRune 1.1 (Derolez)
B25.1.1.
English Runic Futhorcs: Derolez 1954, 3-16.



 1.  feoh.
 2.  ur.
 3.  ðorn.
 4.  os.
 5.  rad.
 6.  cen.
 7.  gifu.
 8.  wen.
 9.  hegel.
 10.  nead.
 11.  inc.
 12.  gear.
 13.  sigel.
 14.  peorð.
 15. .
 16.  sig.
 17.  tir.
 18.  berc.
 19.  eþel.
 20.  deg.
 21.  lagu.
 22.  inc.
 23.  mann.
 24.  pro.
 25.  ac.
 26.  æsc.
 27.  yr.
 28.  tir.
 29.  ior orent.
 30.  cweorð, cur.
 31.  calc, iolx.
 32.  stan.
 33.  gar.

END_TEXT
START_TEXT

MsRune 1.2 (Derolez)
B25.1.2.
English Runic Futhorcs: Derolez 1954, 16-26.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wen.
 9.  hægl.
 10.  nyd.
 11.  is.
 12.  ger.
 13.  eoh.
 14.  peorð.
 15.  eolhx.
 16.  sigel.
 17.  tir.
 18.  beorc.
 19.  eh.
 20.  man.
 21.  lagu.
 22.  ing.
 23.  eþel.
 24.  dæg.
 25.  ac.
 26.  æsc.
 27.  yr.
 28.  iar.
 29.  ear.

END_TEXT
START_TEXT

MsRune 1.3 (Derolez)
B25.1.3.
English Runic Futhorcs: Derolez 1954, 39.



 1.  feh.
 2.  ur.
 3.  þorn.
 4.  os.
 5.  rad.
 6.  coen uel cen.
 7.  geofu uel gyfu.
 8.  geofu.
 9.  geofu.
 10.  is.
 11.  sigil.
 12.  sigel.
 13.  sigel.
 14.  peorð.
 15.  peorð.
 15.  peorð .
 16.  ilx.
 18.  tyr.
 19.  beorc.
 20.  mech.
 21.  ech.
 22.  ech.
 23.  lagu.
 24.  hægil.
 25.  hægel.
 26.  ned.
 27.  kalc.
 28.  dæg.
 29.  dæg.
 30.  oeþel.
 31.  oeþel.
 32.  ac.
 33.  æsc.
 34.  yr.
 35.  yr.
 36.  ea, ear.
 37.  quar.
 38.  quar.
 39.  quar.
 40.  ing.
 41.  ing.
 42.  z.

END_TEXT
START_TEXT

MsRune 1.4 (Derolez)
B25.1.4.
English Runic Futhorcs: Derolez 1954, 34-52.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wyn.
 9.  hegil.
 10.  ned.
 11.  is.
 12.  gyr.
 13.  eth.
 14.  peoih.
 15.  eolhx.
 16.  sigel.
 17.  tir.
 18.  beorc.
 19.  eoh.
 20.  man.
 21.  lagu.
 22.  ing.
 23.  dæg.
 24.  eðel.
 25.  eðel.
 26.  ac.
 27.  æsc.
 28.  yr.
 29.  ear.
 30.  calc.
 31.  querð.
 32.  ior.
 33.  stan.
 34.  gar.
 35.  z.

END_TEXT
START_TEXT

MsRune 1.5 (Derolez)
B25.1.5.
English Runic Futhorcs: Derolez 1954, 48.



 1.  f.
 2.  u.
 3.  d.
 4.  o.
 5.  r.
 6.  c.
 7.  g.
 8.  uu.
 9.  h.
 10.  n.
 11.  i.
 12.  gg.
 13.  x.
 14.  p.
 15.  iu.
 16.  s.
 17.  t.
 18.  b.
 19.  e.
 20.  m.
 21.  l.
 22.  inc.
 23.  dd.
 24.  oe.
 25.  a.
 26.  a.
 27.  æ.
 28.  y.
 29.  ea.
 30.  g.
 31.  g.
 32.  q.
 33.  sunt.
 34.  k.
 35.  oe.
 36.  æ.
 37.  uult.
 38.  s.
 39.  e.
 40.  æ.


END_TEXT
START_TEXT

MsRune 2.1 (Derolez)
B25.2.1.
English Runic Futhorcs in Continental Copies: Derolez 1954, 52-63.



 1.  fech.
 2.  ur.
 3.  ðorn.
 4.  os.
 5.  rada.
 6.  cen.
 7.  geofu.
 8.  uyn.
 9.  haegil.
 10.  næd.
 11.  is.
 12.  gær.
 13.  ih.
 13.  peord.
 15.  ilcs.
 16.  sygil.
 17.  ti.
 18.  berc.
 19.  eh.
 20.  mon.
 21.  lagu.
 22.  ing.
 23.  dæg.
 24.  oedil.
 25.  ac.
 26.  æs.
 27.  eor.
 28.  yr.

END_TEXT
START_TEXT

MsRune 2.2 (Derolez)
B25.2.2.
English Runic Futhorcs in Continental Copies: Derolez 1954, 63-73.



 1.  fech.
 2.  ur.
 3.  thorn.
 4.  os.
 5.  rad.
 6.  ken.
 7.  geuo.
 8.  uung.
 9.  hagal.
 10.  not.
 11.  is.
 12.  iar.
 13.  inc.
 14.  pert.
 15.  ilix.
 16.  sigil.
 17.  ti.
 18.  berc.
 19.  hec.
 20.  man.
 21.  lago.
 22.  hinc.
 23.  dag.
 24.  oðil.
 25.  ac.
 26. .
 27. .
 28. .
 29. .
 30. .

END_TEXT
START_TEXT

MsRune 4.1 (Derolez)
B25.4.1.
Occasional Runes: Derolez 1954, 421 (MS. CCCC 41).



 1. .
 2. <foreign>xii</foreign> and <foreign>xxx</foreign> .

END_TEXT
START_TEXT

MsRune 4.2
B25.4.2.
Occasional Runes: Dictionary of Old English transcript, edited from London, British Library, MS. Add. 47967, p. iii.<P>Citation is a single line.</P>



 1. 

END_TEXT
START_TEXT

MsRune 4.3 (Derolez)
B25.4.3.
Occasional Runes: Derolez 1954, 417.<P>Citation is a single line following ed.</P>



 1.  n& ptx  f  n and ptx.

END_TEXT
START_TEXT

MsRune 4.4 (Page)
B25.4.4.
Occasional Runes: Page 1964, 70, fn. 8.<P>Citation is a single line following ed.</P>



 1. /e þ e l s d r y n þ/.

END_TEXT
START_TEXT

Crypt 1.1 (Forst)
B26.1.1.
Cryptograms: Forster 1905, 392-3.



 1. Nys þks frfgfn syllkc þknc to rædfnnf.
 2. Ðu þe færst on þone weg, gret ðu minne broðor,
minre modor ceorl.
 3. Þone acende min agen wif.
 3. And ic wæs mines broðor dohtor.
 4. And ic eom mines fæder modor geworden.
 4. And mine bearn syndon geworden mines fæder modor.

END_TEXT
START_TEXT

Crypt 1.2 (Forst)
B26.1.2.
Cryptograms: Forster 1906, 325-8.



 1. Ðis is quinque uocales.
 1. Mid þysum fif stafum man mæg writan, swa hwæt swa he
wile.
 2. Hit is lytel cræft, ac þeah man mæg dwelian manega men
mid, ægðer ge wære ge unware.
 3. Cxnnb mbgf þx brædbn.
 3. Hwæt þks mbgf bfpn.
 3. Kc wfnf þæt hkt nks fðrædf.

END_TEXT
START_TEXT

Crypt 2.1 (Forst)
B26.2.1.
Cryptograms: Forster 1916b, 400.



 1. Cunna nu maga ðu arædan hwæt þis mage beon.
 1. Ic wene þæt hit nis na eðræde.

END_TEXT
START_TEXT

Crypt 2.2 (Ker)
B26.2.2.
Cryptograms: Ker 1957, 377.<P>Citation is a single line following ed.</P>



 1. Is ðks frfgfn sfllkc þkngc tp rædfnf.

END_TEXT
START_TEXT

Scrib 1 (Ker)
B27.1.
Directions to Readers, Scribbles: Ker 1949, 29-31.



 1.1. Ac þis is ne þynceð no us well gesæd.
 1.1. Forðy on ælcne timan mon ah to læranne & to
tihtanne folc to bereowsunge, & to wirceanne ures drihtenes willan &
allra swiðost folce is to reowsienne on ðissum ðrim dagum þonne hi
gehyrað hu ure drihten hælend crist ðrowade for us.
 1.4. Eac biscepas æt heora bisceopstole sæcgað larspel
þonne hi lædað <foreign>in penitentes</foreign>, & hi doð <foreign>absolutionem</foreign>, &
sume sæcgað spell of þære crismhalgunge & of þæm balsome.
 2.1. And wite ge to gewissan butan ge andettan eowre synnan mid
nane þinge ne mid gebedum ne mid ælmessan ne bið hit well gebett wið
godd.
 3.1. Sumes goodes mannes gesihðe be heofene rice & be helle
wite ræd hit & well understond & þu bist þe betere.
 4.1. Bysne be drymannum & be anum godan men macharius
gehatæn.
 5.1. Gesihðe sumes haliges mannes.
 5.1. Be andetnyssa.
 5.1. Be domes dæige.
 5.1. Be ðam ðe men sceolan forgiuan swa swa hi wyllað
þæt godd forgiue heom.

END_TEXT
START_TEXT

Scrib 2.1 (Ker)
B27.2.1.
Directions to Readers: Ker 1957, 31.



 1. Fo.
 2. Foh.

END_TEXT
START_TEXT

Scrib 2.2 (Ker)
B27.2.2.
Directions to Readers: Ker 1957, 41.



 1. Læt.
 2. Oferhef.
 3. Foh.

END_TEXT
START_TEXT

Scrib 2.3 (Ker)
B27.2.3.
Directions to Readers: Ker 1957, 51.



 1. Læt.þ
 2. Lege.

END_TEXT
START_TEXT

Scrib 2.4 (Ker)
B27.2.4.
Directions to Readers: Ker 1957, 62.



 1. Her geendað seo forme boc, and her æfter onginð seo
oðer boc.
 2. On ægðer þara boca synd twelf spell unleaslice.
 3. Ðas spell þe stondað on þissere forman bec, þa man
mæg secgan loca hwænne man wylle.
 4. Ac þa spell þe standað on þissere æfteran bec, þa
man sceal secgan on þam dagum þe hy to gesette synd.
 6. Ða twa and twentig spell synd be fullan gesette swa swa hi
æt fruman wæron on þære ealdan æ, bysne, ac twa spel of þisum,
an be þam heafod leahtrum and oðer be þam wiglungum synd geeacnode of
oðrum spellum.
 10. Nu bidde ic on godes naman loca hwa þas boc hæbbe on his
anwealde þæt he gedo þæt heo nytt beo oðrum mannum, þæt he nan
pleoh næbbe gif heo unnytt bið.

END_TEXT
START_TEXT

Scrib 2.5 (Ker)
B27.2.5.
Directions to Readers: Ker 1957, 129.



 1. Red 

END_TEXT
START_TEXT

Scrib 2.6 (Ker)
B27.2.6.
Directions to Readers: Ker 1957, 135.



 1. And ic bidde ðe þæt þu me writ þas <foreign>VII</foreign> uers and
send me.

END_TEXT
START_TEXT

Scrib 2.7 (Ker)
B27.2.7.
Directions to Readers: Ker 1957, 283.



 1. Læt her, and foh on þone oþerne captel.

END_TEXT
START_TEXT

Scrib 2.8 (Ker)
B27.2.8.
Directions to Readers: Ker 1957, 325.



 1. Sec her æfter ofer þare feorðan cyna.

END_TEXT
START_TEXT

Scrib 2.9 (Ker)
B27.2.9.
Directions to Readers: Ker 1957, 407.



 1. Healf trymet.
 2. Healf tramet.

END_TEXT
START_TEXT

Scrib 2.9.1 (Krapp)
B27.2.9.1.
Captions for Illustrations: Krapp 1931, xvi-xvii, sect. IV: MS. pp. 2, 3, 6, 7, 9, 56.



 2. Hælendes hehseld.
 2. Ælfwine.
 3. Hu se engyl ongon ofermod wesan.
 3. Her se hælend gesceop helle heom to wite.
 3. Her se.
 6. Her he gesyndrode wæter and eorðan.
 7. Her he todælde dæg wið nihte.
 9. Her godes englas astigan of heouenan into paradisum.
 9. Her drihten gescop adames wif euam.
 9. Her drihten gewearp sclep on adam and genam him an rib of þa
sidan and gescop his wif of þam ribbe.
 9. Eva.
 9. Michael.
 56. Seth wæs sæli.

END_TEXT
START_TEXT

Scrib 3.1 (Ker)
B27.3.1.
Scribbles: Ker 1957, 4.



 1. Wes æil.
 2. Oc drinc hæil þæt wer na ær.
 3. Ic wæt þæt ne gewoerdað þæt orm were swa wis on
bocum swa he is for werolde.

END_TEXT
START_TEXT

Scrib 3.2 (Ker)
B27.3.2.
Scribbles: Ker 1957, 38.



 1. Byrnstan beoffan sunu ælfnoð ælrices sunu æt
hrocanlea.

END_TEXT
START_TEXT

Scrib 3.3 (Ker)
B27.3.3.
Scribbles: Ker 1957, 66.



 1. Þine mot ihc gon mayde sweete lef wine mot hi.

END_TEXT
START_TEXT

Scrib 3.4 (Ker)
B27.3.4.
Scribbles: Ker 1957, 81.



 1. Þis his þæt boc þæt ic Vlf.
 1. Tale wiþ ilce mann on scyr and clæne mid min fæg me
to handa.
 2. Crist eow healde.

END_TEXT
START_TEXT

Scrib 3.5 (Ker)
B27.3.5.
Scribbles: Ker 1957, 107.



 1. Fotgewædu.

END_TEXT
START_TEXT

Scrib 3.6 (Ker)
B27.3.6.
Scribbles: Ker 1957, 122.



 1. <foreign>Unum legio est sex milia et sexcenti ac sexaginta sex uiri</foreign> an
legio iss six þusend and six hundred and six and sixtig.

END_TEXT
START_TEXT

Scrib 3.7 (Ker)
B27.3.7.
Scribbles: Ker 1957, 125.



 1. Min hors.
 2. <foreign>homo</foreign> ælc mann.
 3. To huntoþe.
 4. Fulwiht.

END_TEXT
START_TEXT

Scrib 3.8 (Ker)
B27.3.8.
Scribbles: Ker 1957, 136 and Dictionary of Old English transcript, edited from MS.



 1. Be cometa þam steorran.
 1. Ðyllicne leoman hæfð cometa se steorra and on englics
hine man nemð se feaxeda steorra.
 2. He hine ætywð seldan ymbe fela wintra and þonne for
fortacne.

END_TEXT
START_TEXT

Scrib 3.9 (Ker)
B27.3.9.
Scribbles: Ker 1957, 143.



 1. Of searbyrig ic eom.

END_TEXT
START_TEXT

Scrib 3.10 (Ker)
B27.3.10.
Scribbles: Ker 144.



 1. Boge mesepreost, god preost.
 2. Boge messepreost, god preost.
 2. Boge messepreost, god preost aldred god biscop.

END_TEXT
START_TEXT

Scrib 3.11 (Ker)
B27.3.11.
Scribbles: Ker 1957, 145.



 1. Ðrie megulitas.

END_TEXT
START_TEXT

Scrib 3.12 (Ker)
B27.3.12.
Scribbles: Ker 1957, 158.



 1. Geþafa nu

END_TEXT
START_TEXT

Scrib 3.13 (Ker)
B27.3.13.
Scribbles: Ker 1957, 162.



 1. Hwæþer.
 1. Æþer.
 1. Brucan leofan nen understandað geomlice hu.
 3. Criste.
 3. Þæt hy.
 4. Ðæt hy rihtne.
 5. Forþam don swa swa us micel þearf is.
 5. Helpan ure.
 5. We magan and moton.
 6. Aa rihtne geleafan.
 6. And lu.

END_TEXT
START_TEXT

Scrib 3.14 (Ker)
B27.3.14.
Scribbles: Ker 1957, 165.



 1. On ðunres dæig.
 2. Hwa scel.

END_TEXT
START_TEXT

Scrib 3.15.1 (Ker)<extent></extent>
B27.3.15.1.
Scribbles: Ker 1957, 206.



 1. Þis sindon for ællum ifelum unkistum þingum amen.

END_TEXT
START_TEXT

MtMarg (Li)<extent></extent>
B27.3.15.2.1.
The Lindisfarne Gospels (Marginalia to Mt): Skeat 1871-87, 25-245.



 1.6. Ðæs cempa hine gehet David ofslaa fore hire ðingum
Bersabe wæs hire noma ðy wæs Salomones moder ðæs cyniges.
 1.18. Uutodlice suæ wæs cristes cneureso.
 1.18. To gemanne nalles to habbanne for wif.
 1.18. Abiathar ðe aldormon wæs in ðæm tid in Hierusalem
fore biscob; He bebeod Maria Iosephe to gemenne and to begeonganne mið
cleannisse.
 1.22. In Esaia.
 4.13. In ðær byrig capharnaum is genemned and Maritimam
cuoeð forðon ðyu burg is on sae; ðyus burug hæfis suiðe micel
traht and miclo geryno.
 5.3. Eadge biðon ða ðaerfendo, þæt is unspoedge menn vel
unsynnige forðon hia agan godes.
 5.5. Forðon ða milde gebyes hlifgiendra eorðo.
 5.6. Eadge biðon ða ðe ðyrstas and hyncgras æfter
soðfæstnisse forðon ða gefylled biðon in ece lif.
 5.8. Eadge biðon ða clæne hearte bute esuice and eghwoelcum
facne forðon hia geseas God in ecnisse.
 5.9. Eadge biðon ða friðgeorne ða ðe hea buta eghwoelcum
flita and toge behaldas ða sint Godes suna genemned.
 5.47. Vel sint ða ane vel aron ða ane.
 6.24. Mamon, þæt is gidsunges hlaferd ðe diowl; He is sua
genemned Mammonis.
 6.30. Gegerues God suiðor alle ðingo hæfeð us gesald
monnum bi allum wihtum.
 7.6. Cueð halig þæt is ðy halga gesaegdnisse æt hundum
nere gesald þæt is unwyrðum and unclænum monnum.
 7.6. Þæt Aron þa meregrotta þæt sindon godspelles
bebodo; <foreign>Ante porcos</foreign> before bergum ðæt sindon ða mæstelbergas
þæt Aron ða gehadade menn and ða gode menn and ða wlonce men
forhogas Godes bebod and godspelles.
 8.26. Ðæm ðe tuas ymb Godes mæht him forstondes mæht
and geleafa fore is ungelefnise.
 10.8. Cueð to ðæm apostolum & biscopum æfter him
forðmest unboht gehad fengon & unboht vel unceap buta eghuelcum worde
seallas ðæm ðe sie wyrðe vel word bið in lare & in ðewum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forebod þæt he onfoe niwecumenum preostum
& to gehælgenne ferunga.
 10.14. Leorn hine ærest & ge gecunnia & arca ge ða
ðe hine cunn huulic monn se is lar gesceauig buta he hæbb unforcuð
uitnesse/.
 10.8. Cueð to ðæm apostolum, & biscopum æfter him
forðmest, unboht ge had fengon & unboht vel unceap buta eghuelcum worðe
seallas ðæm ðe sie wyrðe vel worð bið in lare & in ðæwum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forboden þæt he onfoe niwe cunenum preost
& to gehælgenne ferunga.
 10.14. Leorne hine ærest & georne gecunnia & ascage
ða ðe hine cunnas huulic monn se sie.
 10.14. Ne his lar gesceauige buta he hæbbe unforcuð
vitnesse/.
 12.8. Þæt wæs ðæra Iudea sunnadæg.
 14.6. <foreign>I</foreign> ðæs cyninges broðer laf þæt wæs hire
dohter.
 14.14. <foreign>vel eis.</foreign> him.
 14.26. Ða apostolas woendon þætte he woere yfel wiht and
walde hea besuica.
 21.33. <foreign>I</foreign> ðer monn tred ða winbegera.
 22.19. <foreign>centurio</foreign> hundfre.
 23.23. Ðas Aron wyrto noma biðon in lehtunum.
 25.45. Vel sua long gie ne dedon anum ðassa metdmaasta.
 27.6. In temple.

END_TEXT
START_TEXT

MkMarg (Li)<extent></extent>
B27.3.15.2.2.
The Lindisfarne Gospels (Marginalia to Mk): Skeat 1871-87, 9-135.



 5.9. Vel <foreign>xii</foreign> ðusend þæt is legio ðis wæs diowla
legio.
 6.21. Ofer ðrim hundradum tribunus bið forwost.
 6.26. <foreign>vel noluit</foreign> ne walde.
 8.7. Tueg.
 10.25. Se micla dear.
 11.15. <foreign>I</foreign> ceapemenn.
 12.25. <foreign>I</foreign> ne ceorl hæfis wifes gemana ne wif hæfis ceorles
on erist vel æfter erest.
 12.28. <foreign>I</foreign> bodana.
 12.29. Bodana.
 14.62. <foreign>i. patris</foreign> ðæs fadores.
 16.21. <foreign>Secundum lucan</foreign> æfter lucan ðus mercong ælces
godspelles/ ðe on tuoelm byres on lucases dæl.

END_TEXT
START_TEXT

LkMarg (Li)<extent></extent>
B27.3.15.2.3.
The Lindisfarne Gospels (Marginalia to Lk): Skeat 1871-87, 15-239.



 1.27. <foreign>viro</foreign> Monno.
 2.36. <foreign>I</foreign> Iacobes sunu.
 12.34. <foreign>I</foreign> mið godum dedum.
 13.8. On þæt tre.
 16.9. <foreign>I</foreign> sirisc sprec.
 18.4. <foreign>I</foreign> se doema.
 18.34. <foreign>I</foreign> wordo.
 18.37. Ðe bebbisca <foreign>i</foreign> allsua monn cueoðas.
 19.4. <foreign>I</foreign> gelic ficbeame.
 19.16. <foreign>I</foreign> oro.

END_TEXT
START_TEXT

JnMarg (Li)<extent></extent>
B27.3.15.2.4.
The Lindisfarne Gospels (Marginalia to Jn): Skeat 1871-87, 13-187.



 2.4. Vel huæd gebyreð ðe and me to wircanne wundar ær min
fæder uælle of heofnum gelefa Vel eghuælc an uæs tui sestre gemet
uel vel ðrea fullunga.
 2.10. Vel þæt uirresta mon drincað æd ende.
 5.2. Bethesda.
 6.31. Heofuncund mett <foreign>i</foreign> huitcorn sonuuald for huætte cuom of
heofnum and feoll on Moisi mið his folce on ðam more ðer he uæs.
 7.30. Þætte hia hine gefengo.
 9.22. <foreign>i conspiratio</foreign> Esneteam.
 9.32. Þæt is ðeðe god worðias.
 10.39. <foreign>pnendere</foreign> Vel to foanne.
 11.2. Ðes latzar micel gebecnas in deiglo gehryno.
 15.2. Vel þæt unberende treo he genimes, unberende uæstem.
 18.11. <foreign>etiam uenit</foreign> gi nu cummen is.
 16.23. On minum mona.
 16.32. Gi nu cummen is.
 18.12. Ðreat turma, tuu and ðrittih eorodmonna.
 19.30. Þæt uitgadom and allra canone cuido ðaðe ymb
cristes ðroung acueden uæs vel weron.
 19.36. In exodo.
 19.37. In zacharia.
 19.37. Ðus Beda ðe broema boecere cuæð.
 19.42. On ðæm dæge gearuadon hiora mett to eastrosymble.
 20.12. <foreign>I</foreign> tuoege erendureco of heofnum cuomun.
 20.16. Þæt is on Englis, hlafdia.
 20.24. <foreign>geminus</foreign> in lætin.
 21.14. Dusidi ðridda dægi.
 21.15. Ða hiæ him uerun gifae.
 21.16. Ðæt arun ða soðfæsta menn.

END_TEXT
START_TEXT

Scrib 3.16 (Ker)
B27.3.16.
Scribbles: Ker 1957, 255.



 1. God me helpe.
 2. God helpe minum handum.

END_TEXT
START_TEXT

Scrib 3.17 (Ker)
B27.3.17.
Scribbles: Ker 1957, 261.



 1. <foreign>quadraginta octo uicibus summa est tria milia sexingenta
miliaria</foreign> þæt is ealles þreo þusendu and siex hund mila.
 2. Þe þu me cuðes.
 3. Ðrang.

END_TEXT
START_TEXT

Scrib 3.18 (Ker)
B27.3.18.
Scribbles, Ælfmær pattafox: Ker 1957, 301.



 1. Writ þus oððe bet ride aweg.
 2. AElfmær patta fox þu wilt swingan ælfric cild.

END_TEXT
START_TEXT

Scrib 3.19 (Ker)
B27.3.19.
Scribbles: Ker 1957, 304.



 1. Hwæt ic eall feala ealde sæge.

END_TEXT
START_TEXT

Scrib 3.20 (Zupitza)
B27.3.20.
Scribbles: Zupitza 1889a, 59, 63 n. 10, 64-6.



 1. Þe.
 2. Ge.
 3. Þersib.
 4. Gebiddan.
 5. Gebdas.
 6. Be bodunge cristes þrowunge and his fota gange.
 7. Þet.
 8. Þa.

END_TEXT
START_TEXT

Scrib 3.22 (Nap)
B27.3.22.
Scribbles: Napier 1900, xvi.



 1. Hacun.
 2. Godwine mun æt tur gret and noc ceoh ge.
 3. Æþerg.
 4. Æðer ge weras ge wuif ðaða he.
 5. Hacuneor.

END_TEXT
START_TEXT

Scrib 3.23 (Ker)
B27.3.23.
Scribbles: Ker 1957, 323.



 1. Elde me is bestolen on er.
 2. Ne mæg ic geseo before me.

END_TEXT
START_TEXT

Scrib 3.25 (Ker)
B27.3.25.
Scribbles: Ker 1957, 340.



 1. Æþel, æþelwerd ealderman gret.

END_TEXT
START_TEXT

Scrib 3.26 (Forst)
B27.3.26.
Scribbles: Forster 1937-8, 10.



 1. Ða æfter æadgares cininges forðsiðe on ðam
gewalce.

END_TEXT
START_TEXT

Scrib 3.27 (Ker)
B27.3.27.
Scribbles: Ker 1957, 341.



 1. Writ þus.

END_TEXT
START_TEXT

Scrib 3.28 (Ker)
B27.3.28.
Scribbles: Ker 1957, 342.



 1. Þus scealan preostan.

END_TEXT
START_TEXT

Scrib 3.29 (Ker)
B27.3.29.
Scribbles: Ker 1957, 354.



 1. Scurfede hors.

END_TEXT
START_TEXT

Scrib 3.30 (Ker)
B27.3.30.
Scribbles: Ker 1957, 355.



 1. Her segð hu se halga apostol paulus lærð ælcum
mæssepreoste þe godes folce to lare byð gesett, þæt he beo wær.

END_TEXT
START_TEXT

Scrib 3.31 (Ker)
B27.3.31.
Scribbles: Ker 1957, 356.



 1. Wið.

END_TEXT
START_TEXT

Scrib 3.32 (Ker)
B27.3.32.
Scribbles: Ker 1957, 381.



 1. Sagað monn on ðissum bocum þæt ure.
 2. <foreign>XI</foreign> wica.
 3. For lencten.

END_TEXT
START_TEXT

Scrib 3.33 (Ker)
B27.3.33.
Scribbles: Ker 1957, 385.



 1. Willimot writ þus oððe bet.
 2. Writ þus oððe bet oððe þine hyde forlet.

END_TEXT
START_TEXT

Scrib 3.34 (Ker)
B27.3.34.
Scribbles: Ker 1957, 388.



 1. Cnih.
 2. Cniht ic drink.

END_TEXT
START_TEXT

Scrib 3.35 (Ker)
B27.3.35.
Scribbles: Ker 1957, 390.



 1. And þis.

END_TEXT
START_TEXT

Scrib 3.36 (Ker)
B27.3.36.
Scribbles: Ker 1957, 398.



 1. Þ, w, ð, g.

END_TEXT
START_TEXT

Scrib 3.37 (Ker)
B27.3.37.
Scribbles: Ker 1957, 436.



 1. Hundes panegas.
 2. Þus þ, þu scalt wri.

END_TEXT
START_TEXT

Scrib 3.38 (Ker)
B27.3.38.
Scribbles: Ker 1957, 448.



 1. Writ ðus, oððe bæt.
 2. Ðis wrat on þise bæc.

END_TEXT
START_TEXT

Scrib 3.39 (Ker)
B27.3.39.
Scribbles: Ker 1957, 448.



 1. Amor lufu.
 2. Amore for lufa.
 3. Amator lufiend.

END_TEXT
START_TEXT

Scrib 3.40 (Ker)
B27.3.40.
Scribbles: Ker 1957, 450.



 1. Mabbe þe deuel þe habbe and bere to his owene neste, and
frete.

END_TEXT
START_TEXT

Scrib 3.41 (Ker)
B27.3.41.
Scribbles: Ker 1957, 451.



 1. Her ic let.
 2. Þem þe bes þas word.
 3. Æþelmær.

END_TEXT
START_TEXT

Scrib 3.42 (Ker)
B27.3.42.
Scribbles: Ker 1976, 127.



 1. A scæl gelæred smið swa hæ gelieost be bisne wyrcan
buta/.
 2. A scæl gelæred smið swa he gelicost mæg be bisne
wyrcan butan he bet cunne.
 3. A scæl gelær.

END_TEXT
START_TEXT

MtMarg (Ru)<extent></extent>
B27.3.43.1.
The Rushworth Gospels (Marginalia to Mt): Skeat 1871-87, 93.



 11.17. Ge ne plagadun e cwiddun

END_TEXT
START_TEXT

MkMarg (Ru)<extent></extent>
B27.3.43.2.
The Rushworth Gospels (Marginalia to Mk): Skeat 1871-87, 35.



 3.9. Ðæt is ðusend vel <foreign>xii</foreign> ðusend ðæt is legio;
ðis wæs diowla legio

END_TEXT
START_TEXT

LkMarg (Ru)<extent></extent>
B27.3.43.3.
The Rushworth Gospels (Marginalia to Lk): Dictionary of Old English transcript, edited from MS.



 1.70. Helo us wes ðear

END_TEXT
START_TEXT

Name 1.1 (Thomp-Lind)
B28.1.1.
Aldred: Thompson and Lindelof 1927, 185.



 1. Be suðan wudigan gæte æt aclee on westsæxum on
laurentius mæssandaegi on wodnesdægi ælfsige ðæm biscope in his
getelde aldred se profast ðas feower collectæ on fif næht aldne mona
ær underne awrat.

END_TEXT
START_TEXT

Name 1.2 (HarmD 22)
B28.1.2.
Aldred: Harmer 1914, no. 22.



 1. Ðe lifigiende God gemyne ðu Eadfrið & Eðilwald &
Billfrið & Aldred peccator, ðas feowero mið Gode ymbweson ðas boc.
 3. Eadfrið biscop Lindisfearnensis æcclesiæ, he ðis boc
aurat æt fruma Gode & Sancte Cuðberhte & allum ðæm halgum
gimænelice ða ðe in eolonde sint.
 5. & eðiluald Lindisfearneolondinga biscop hit uta giðryde
& gibelde, sva he vel cuðe.
 6. & Billfrið se oncre, he gismioðade ða gihrino ða
ðe utan on sint, & hit gihrinade mið golde & mið gimmum, ec
mið sulfre ofgylded faconleas feh.
 8. & Aldred <foreign>presbyter indignus & misserrimus</foreign> mið Godes
fultume & Sancti Cuðberhtes hit ofgloesade on englisc & hine
gihamadi mið ðæm ðriim dælum Matheus dæl Gode & Sancte
Cuðberhti, Marc dæl ðæm biscop, & Lucas dæl ðæm hiorode,
& æht ora seolfres mið to inlade.
 13. & Sancti Johannes dæl for hine seolfne, <foreign>i.e.</foreign>, fore his
savle, & feover ora seolfres mið, Gode & Sancti Cuðberti þætte
he hæbbe ondfong ðerh Godes milsæ on heofnum seel & sibb on
eorðo, forðgeong & giðyngo, visdom & snyttro ðerh Sancti
Cuðberhtes earnunga.

END_TEXT
START_TEXT

Name 2 (Ker)
B28.2.
Bald and Cild: Ker 1957, 332.



 1. Bald <foreign>habet</foreign> hund <foreign>librum quem</foreign> cild <foreign>conscribere iussit</foreign>

END_TEXT
START_TEXT

Name 3 (Ker)
B28.3.
Cuthswith: Ker 1957, 467.



 1. Cuthsuuithæ boec thæræ abbatissan.

END_TEXT
START_TEXT

Name 4 (Ker)
B28.4.
Farmon and Owun: Ker 1957, 352.



 1. Ðe min bruche gibidde fore owun ðe ðas boc gloesde.
 1. Færmen ðæm preoste æt harawuda hæfe nu boc awritne
bruca mið willa symle mið soðum gileofa sibb is eghwæm leofost.
 2. Farman presbyter þas boc þus gleosede <foreign>dimittet ei dominus
omnia peccata sua si fieri potest apud deum</foreign>.

END_TEXT
START_TEXT

Name 5 (Ker)
B28.5.
Lyfing, Bishop of Crediton: Ker 1957, 448.



 1. Lyfinc bisceop ah þas boc.

END_TEXT
START_TEXT

Name 6 (Ker)
B28.6.
Siferð and Tate: Ker 1957, 95.



 1. Siferð and tate.

END_TEXT
START_TEXT

Name 7 (Ker)
B28.7.
Wulfwi: Ker 1957, 235.



 1. Wulfwi me wrat.

END_TEXT
START_TEXT

Name 8
B28.8.
Inscription: Dictionary of Old English transcript, edited from card catalogue of Leningrad Public Library, MS. Lat. O.V.I. 45 (lost).



 1. Ðeos boc wæs geal gewriten osfeowen pynet and kospede,
þreo and fifti syllinges.


END_TEXT
START_TEXT

Comp 1.1.2 (Henel)
B20.1.1.2.
Rules for Finding Movable Feasts, Cambridge, Corpus Christi College, MS. 422: Henel 1934, 42-3.



 1. Gif ðu ne cunne understandan on ðis ledene þe her beforan
awriten is, þonne loca ðu her hu þu scealt þin gear rihtlice gefadian.
 1. Æfter <foreign>XVI kalendas februarii</foreign>, loca hwar beo raþost tyn
nihta eald mona.
 1. Æfter ðan on ða sunnanniht þe ðar raðost kymð
ðu scealt belucan alleluia.
 1. Gyf se mona byð on sunnandæg tyn nihta eald, þeh ðu
scealt nyman þone æftran sunnandæg.
 2. Æfter <foreign>octaua idus februarii</foreign>, loca hwar beo <foreign>II</foreign> nihta eald
mona, æfter ðan on ðone sunnandæg byð ealda halga dæg.
 3. Æfter <foreign>duodecima kalendas aprilis</foreign>, loca hwær beo
feowertyne nihta eald mona, æfter ðan on þonne sunnandæg þe þar
nehst cymð byð eastordæg.
 4. Æfter <foreign>octaua kalendas Maii</foreign>, loca hwar beo twentig nihta
eald mona, þonne on þone monandæg æfter sunnandæge ðe ðar
nyhst cymþ byð forma gangdæg.
 5. Æfter <foreign>octaua idus Maii</foreign>, loca hwar beo feower nihta eald
mona, þonne on þone sunnandæg þe ðar æfter cymð byð
pentecostes mæssedæg.
 5. Þis is eal ful soð, fare bisextus swa he fare.

END_TEXT
START_TEXT

Comp 1.1.3 (Henel)
B20.1.1.3.
Rules for Finding Movable Feasts, Cambridge, Corpus Christi College, MS. 422: Henel 1934, 45-6.



 1. Eac ic secge ðæt þu ne ðearft næfre belucan alleluia
ær <foreign>quinta decima kalendas februarii</foreign>, ne æfter <foreign>nona kalendas Martii</foreign>,
ac æfre betwinan ðan, loca hwænne hit gegan wille swa swa hit her
beforan awriten is.
 2. Ne næfre ne byð ealda halga dæg ær <foreign>quinta idus
februarii</foreign>, ne æfter <foreign>pridie idus Martii</foreign>.
 3. Eac we secgað be eastron, þæt hig næfre ne beoð
nyðer þonne ðonne <foreign>undecima kalendas aprilis</foreign>, ne ufor þonne
<foreign>septuagesima kalendas Maii</foreign>.
 4. Ne næfre þu næfst gangdagas ær <foreign>quinta kalendas
Maii</foreign>, ne lator þonne <foreign>pridie kalendas Junii</foreign>.
 5. And ic wat, þæt ðu næfst næfre pentecoste costen
ær <foreign>sexta Idus Maii</foreign>, ne lator þonne <foreign>Idus Junii</foreign>; þis is soð, gyme se
ðe wylle.

END_TEXT
START_TEXT

Comp 1.1.4 (Henel)
B20.1.1.4.
Rules for Finding Movable Feasts, Cambridge, Corpus Christi College, MS. 422: Henel 1934, 47.



 1. Gif ðu wilnige rihtlice to wurðiende <foreign>Aduentum Domini</foreign>
þonne warna ðu þæt hit ne beo ær <foreign>V kalendas Decembris</foreign> ne æfter
<foreign>III Nonas Decembris</foreign>; ac þar betwinan, on swa hwilcum staue swa sunnandæg
gesceote, þonne byð þar <foreign>aduentum domini</foreign> hrihtlice.

END_TEXT
START_TEXT

Comp 1.2.1 (Henel)
B20.1.2.1.
Rules for Finding Movable Feasts, London, British Library, MS. Cotton Caligula A.XV: Henel 1934, 47.



 1. Ælce geare þonne þu scyle witan hwylce dæge man scyle
weorðian and healdan þone halgan sunnandæg <foreign>æduentum domini</foreign>; warna
þe þanne þæt þu hit naht ær <foreign>V kalendas Decembris</foreign>, ne naht
æfter <foreign>III nonas</foreign> þises sylfes monðes þænne ne healde; ac on
þison seofan dagum þu scealt healdan butan ælcere tweonunge þone
dæg and þone tokyme mid ealre arwurðnesse.

END_TEXT
START_TEXT

Comp 1.2.2 (Henel)
B20.1.2.2.
Rules for Finding Movable Feasts, London, British Library, MS. Cotton Caligula A.XV: Henel 1934, 46.



 1. Ealde witan and wise romane gesetton on gerimcræfte þæt
næfre ær <foreign>XI kalendas Aprelis</foreign>, Ne naht æfter <foreign>VII kalendas maii</foreign>
eastortid gewurðan sceal.
 3. Ac on þison getele, lochwær hit þonne to gega, buton
ælcon tweon healde hit mon þonne þær mid rihte.

END_TEXT
START_TEXT

Comp 1.2.3 (Henel)
B20.1.2.3.
Rules for Finding Movable Feasts, London, British Library, MS. Cotton Caligula A.XV: Henel 1934, 44.



 1. And gif þu wille witan mid gesceade þæt gemære,
<foreign>terminum septuagesimalis</foreign>, þonne tele þu þæs monan elde <foreign>kalendis
Ianuarii</foreign> oð þæt þu cume to þrittiga.
 5. Foh eft on þone niwan and tele oð tyne.
 6. Þonne on þam teoðan stent se termen, þæt ys
þæt gemære.
 8. Si hwylc dæg hit si, þonne se nexta sunnandæg þe
þær æfter cymð bið septuagesima.

END_TEXT
START_TEXT

Comp 1.2.4 (Cockayne)
B20.1.2.4.
Rules for Finding Movable Feasts, London, British Library, MS. Cotton Caligula A.XV: Cockayne 1864-6, III, 226.



 1. On <foreign>kalend Ianuarii</foreign> ofer <foreign>XVI kalend Februarii</foreign> loca hwær
þu hæbbe <foreign>X</foreign> nihta ealdne monan ofer þæt þonne sunnan dæg beluc
alleluia.
 2. On <foreign>Februarius</foreign> ofer <foreign>VII Idus Februarii</foreign> loca hwær þu
finde tweigra nihta ealdne monan ofer þæt on þone sunnan dæg bið
halga dæg.
 3. On <foreign>Martii</foreign> ofer <foreign>XII kalend Aprelis</foreign> loca hwær þu finde
<foreign>XIIII</foreign> nihta ealdne monan ofer þæt se niesta sunnan dæg bið eastor
dæg.

END_TEXT
START_TEXT

Comp 1.5 (Henel)
B20.1.5.
Rules for Finding Movable Feasts, London, British Library, MS. Cotton Vitellius E.XVIII: Henel 1934, 44.



 1. Gif þu wille witan mid gesceade þæt gemære, <foreign>termen
septuagessimalis</foreign>, þonne tel þu þæs monan ylde <foreign>ianuarii</foreign> oð þu
cume to <foreign>XXX</foreign>.
 5. Foh eft on þone niwan and tele oð <foreign>X</foreign>.
 6. Þonne on þam teoþan stænt se termen on þam gemære,
si swilc dæg swylce hit sion þære wucan.
 9. Þonne se nyhsta sunnandæg þe þær æfter cymð
bið <foreign>septuagessima</foreign>.
 11. And man ne singð leng þæt godes lof, alleluian, ær
þære eastertide.

END_TEXT
START_TEXT

Comp 1.6 (Henel)
B20.1.6.
Rules for Finding Movable Feasts, London, British Library, MS. Harley 3271: Henel 1934, 40-41.



 1.1. Gif ðu wille witan hwænne <foreign>Septuagesima</foreign> sceol beon,
ðonne findest ðu hit her.
 1.2. On <foreign>ianuarie</foreign> þam forman monðe, ofer <foreign>XVI kalendas
februarii</foreign> loca hwær ðu hæbbe <foreign>X</foreign> nihta ealdne monan; on ðonne
sunnandæg ofer þæt beluc þænne alleluia; þis is <foreign>Septuagesima</foreign>.
 2.1. Gif ðu wille witan hwar halgan dæg beon scyle, ræd
ðis eac.
 2.1. On ðone monð <foreign>februarie</foreign>, ofer <foreign>VII idus februarii</foreign> loca
hwær ðu finde twegra nihta ealdne monan.
 2.3. Þænne ofer þæt on ðone sunnandæg bið halgan
dæg.
 3.1. Gif ðu eac wilnast to witanne hwænne se eastorlica dæg
sceole beon, donne gelyf ðu ðisum.
 3.2. On <foreign>martio</foreign> ðam monðe, ofer <foreign>XII kalendas aprilis</foreign> find
ðe feowertynæ nihta ealdne monan.
 3.3. On þone sunnandæg ofer þæt þe he swa eald bið,
se bið eastordæg gewislice.
 3.4. Ðis þe bið æfre gewitod, gif ðu his georne gymst.

END_TEXT
START_TEXT

Comp 2.1.2 (Henel)
B20.2.1.2.
On Epacts, Cambridge, Corpus Christi College, MS. 422: Henel 1934, 49.



 1. Git hit is god þæt þu wite hrædlice hwilc
<foreign>concurrentes</foreign> yrne on geare.
 3. Loca hwilce dæg cuma <foreign>nona kalendas aprilis</foreign>.
 5. Gif he cymð on sunnandæg, þonne yrnð se concurrent
<foreign>unum</foreign>.
 7. Gif he cymð on monandæg, þonne yrnð se concurrent
<foreign>duo</foreign>.
 8. Cume swilce dæg swilce he cume, swa þu miht witan hwilc
concurrent yrnð on geare.

END_TEXT
START_TEXT

Comp 2.2.1 (Cockayne)
B20.2.2.1.
On Epacts, London, British Library, MS. Cotton Caligula A.XV: Cockayne 1864-6, III, 226.



 1. Gif þu nyte swylce <foreign>concurrentes</foreign> beon on geare sec georne
hwylce dæge beo <foreign>pridie kalend Aprelis</foreign>.
 2. Gif hit bið sunnan dæg þonne bið <foreign>concurrentes I</foreign>.
 3. Gif hit bið monan dæg þonne bið <foreign>concurrentes II</foreign>.
 4. And swa fela daga swa bið agan on þare wucan swa fela
<foreign>concurrentes</foreign> þu scealt habban on þam geare.
 7. And swa fela nihta swa, se mona bið eald on <foreign>XI kalend
Aprelis</foreign> swa fela <foreign>epacta</foreign> þu scealt habban þy geare.

END_TEXT
START_TEXT

Comp 2.2.2 (Cockayne)
B20.2.2.2.
On Epacts, London, British Library, MS. Cotton Caligula A.XV: Cockayne 1864-6, III, 228.



 1. And gif þu wille witan hraðe hu fela epactas on geare yrnan
þonne tele þu hu eald se mona beo on <foreign>XI kalend Aprelis</foreign> swa fela nihta swa
se mona bið þonne on dæg eald.
 4. Swa fela epactas yrnað þy geare.

END_TEXT
START_TEXT

Comp 2.3 (Crawford)
B20.2.3.
On Epacts, London, British Library, MS. Cotton Caligula A.XV: Crawford 1929, 36-7.



 1. Epactas þe me to þissum twelfmonðum deð butan gedeorfe
we magon gecyðan heora upspring.
 2. We habbað on twelf monðum þreo hund daga & fif &
syxtig daga & syx tida.
 3. Swa we forwel oft gecyðad habbað.
 4. Nu is hit to witanne æghwilcum þe þises cræftes
gleawnesse cunnan þencð hu fela daga ma beoð æfter sunnan ryne þonne
æfter þæs monan.
 6. Þære sunnan dagas we nu awriten.
 7. Nu bidde ic þa þe hit cunnon & þis rædon þæt
hit him hefelic ne beo and þa þe hit na gyt asmeadon her æfter
þenceon.
 9. Æfter þæs monan rine we habbað þreo hund daga &
feower & fiftig daga.
 10. Nu ic wille þæt þu mid æþelre smeaunge þence hu
manuge þær to lafe synt oððe hu feala daga ma synt on þære sunna
ryne þanne on þæs monan.
 12. Endleofan ic wat þæt þu wilt cweðan.
 13. To þam endlefan do endlefan, þonne beoð þær twa
& twentig.
 14. To twam & twentigum do endlefan, þonne beo þær
þreo & þrittig; forlæt þa þrittig & nim þa þreo.
 15. Swa ealle þa nigontyne gear do þu.
 16. Nim leofa freond nigonteoða geares þæt þu do twelf to
þam ehtatynum epacten, þonne hæfst þu þrittig epactes; and næfst
nane, <foreign>X</foreign> beoð <foreign>nulle</foreign> on leden.
 18. Nis na to forgetanne þæt þare halgan laðunge lareowas
lærdon, þæt swa eald swa se mona bið on <foreign>xi kalendas aprilis</foreign>, swa
feale epactes beoð þi geare.
 21. <foreign>Uerbi gratia</foreign>, swilce ic swa cweþe.
 21. Þy twelftan geare on þam circule þy mann het
<foreign>decennouenalem</foreign> on leden on englisc þara nygonteoða geara ymrine, þu
hæfst anre niht ealdne mona þæs deges & þæs geares þu
hæfst anne epactum.

END_TEXT
START_TEXT

Comp 2.4 (Henel)
B20.2.4.
On Epacts, London, British Library, MS. Cotton Titus D.XXVII: Henel 1934, 51.



 1.1. Gif þu nyte hwylc <foreign>concurrentes</foreign> beo on geare, sec georne
hwylce dæge beo <foreign>II kalendas aprilis</foreign>.
 1.2. Gif hit bið sunnandæg, þonne bið <foreign>concurrentes I</foreign>.
 1.3. Gif hit bið monandæg, þonne bið <foreign>concurrentes II</foreign>.
 1.3. And swa fela daga swa bið agan on þære wucan, swa fela
<foreign>concurrentes</foreign> þu scealt habban þy geare.
 2.1. And swa fela nihta swa se mona bið eald on <foreign>XI kalendas
aprilis</foreign>, swa fela epacta þu scealt habban þy geare.

END_TEXT
START_TEXT

Comp 2.7 (Henel)
B20.2.7.
On Epacts, London, British Library, MS. Harley 3271: Henel 1934, 48-9.



 1. Gif ðu wille witan hu fela epacta yrnan on geare, ðonne wite
ðu hu eald se mona beo on <foreign>XI kalendas aprilis</foreign>, forði swa fela nihta swa
he eald bið, swa fela epacta yrnað on geare.
 3. Gif ðu wile giman ðises trametes, þonne byst þu ðe
cleawra on gerimcræfte.

END_TEXT
START_TEXT

Comp 3.1 (Henel)
B20.3.1.
On Concurrents, London, British Library, MS. Cotton Caligula A.XV: Henel 1934, 53-4.



 1. Gyf þu wilt witan mid gesceade hwanun comon <foreign>Martio</foreign> þam
monðe þa fif regulares, þæt synd rihtinga, þonne gemun þu hu feala
daga syn on twelf monðum.
 5. On twelf monþum beoþ þreo hund daga, and fif and syxtig
daga.
 7. Todæl þis gerim þurh þrittig.
 8. Nim þa fif þe þær to lafe synt and sele <foreign>martio</foreign>, and
cweð, <foreign>martius V</foreign>.
 11. Gyf þu wille witan þæs æfteran monðes regulares,
þonne nym þu þæs ærran monþes dagas, and his regulares: do
togædre, and todæl syðþan þæt gerim þurh seofon; loca hwæt
hwæt þær ofer byð, hafa þa for regulares.
 17. Her ic þe wille bisne awriten, þæt þu mage þe sylf
butan lareowe asmegan þa þing þe we nu ymbspræcon.
 20. <foreign>Martius</foreign> hæfð an and þrittig daga and fif regulares.
 21. Todæl þa syx and þrittig þurh seofon, þonne byð
þær an to lafe; þæt an do to <foreign>Aprile</foreign> and cweð, <foreign>Aprilis unum</foreign>.
 24. Gyf þu ne mage oððe ne cunne todælan þæt
getæll þe wit nu ymbe wæron, þonne meg ic þe þurh boca lara
fegera bisene tæcan.
 28. Twia seofon þæt beoð feowertyne, þrywa seofon an and
twentig, feower seofon ehta and twentig, fif siþon seofon fif and þrittig;
þæt an þe þær to lafe byð, do swa we ær cwædon.
 34. Of <foreign>Apriles</foreign> dagum þu miht findan <foreign>maius</foreign> regulares.
 35. <foreign>Aprilis</foreign> hæfð þrittig daga and an regulares; todæl
on seofon; þonne byð þær þreo to lafe.
 38. Þa sele <foreign>Maio</foreign>.
 38. Do swa by þam nygon swa þu nu dydost be þissum þrym.
 41. Heræfter gebyraþ to witanne, hwanon þa concurrentes
cumað þe mid þissum regulares irnan sceolon.
 42. We cwædon herbufon þæt on twelf monþum beoþ þreo
hundaga and fif and syxtig daga.
 43. Todæl þis gerim þurh seofon on þas wison.

END_TEXT
START_TEXT

Comp 3.2 (Henel)
B20.3.2.
On Concurrents, London, British Library, MS. Harley 3271: Henel 1934, 49.



 1. Gif þu wille witan hu fela concurrenta yrnan on geare, wite
hwilce dæge <foreign>IX kalendas aprilis</foreign> beo.
 4. Gif he bið on sunnandæg, ðonne yrnð an concurrent on
geare.
 6. Gif he bið on monandæg, þonne yrnað <foreign>II</foreign> concurrentas,
and swa forð.
 8. Gif he bið on sæternes dæg, ðonne yrnað <foreign>VII</foreign>.

END_TEXT
START_TEXT

Comp 5 (Forst)
B20.5.
De Bissexto, London, British Library, MS. Cotton Caligula A.XV: Forster 1925-6, 75.<P>Citation is a single sentence, following ed.</P>



 1. Bissexto man sceal symle healdan ær þam fif ytemestan
þæs monðes <foreign>kalendas Februarius</foreign> & on þone æftran dæg healde
man þone mæssandæg sancte Mathia.

END_TEXT
START_TEXT

Comp 6.1 (Henel)
B20.6.1.
Rules for Finding the Age of the Moon, Cambridge, Corpus Christi College, MS. 422: Henel 1934, 55.



 1. Gif ðu wille witan hu eald se mona beo nu todæg on twelf
monðum, þonne wite ðu hu eald he todæg sy and tel þarto endleofan;
þonne byþ he oðre geare on þisne dæg swa eald swa ðæra twegra
getela byð.
 7. Gyf he byð todæg anre nihte eald, þonne tel þu þarto
endleofan, þonne byð he oðer geare on ðysne dæg twa and twentig
nihta eald.
 10. Gif he is todæg fif and twentig nihta eald, þonne byð he
oðer gear on ðisne dæg syx nihta eald.
 14. Þonne byð forðan, æfre gif ðar beoð ma þonne
þrittig, þonne scealt þu forlætan þa þrittig, and niman lochwæt
þar to laue byð.
 18. Swa þu miht witan þeah þu wille hundred geara ðæs
monan ryne.

END_TEXT
START_TEXT

Comp 6.2 (Henel)
B20.6.2.
Rules for Finding the Age of the Moon, London, British Library, MS. Cotton Caligula A.XV: Henel 1934, 55.



 1. And gif þu wille witan hu eald se mona wære fyrngeare on
þysne dæg, þone wite þu hu eald se mona beo nu todæg.
 2. Þonne do þu <foreign>XIX</foreign> þær to; þonne gif þær beo
under ealle ma þonne <foreign>XXX</foreign>, þonne swa fela nihta swa se mona bið eald
ofer þa <foreign>XXX</foreign>, þonne wæs se mona fyrngeare on þysne dæg swa eald.
 6. And gif þu wille witan hu eald se mona scyle beon oþer geare
on þysne dæg, þonne wite þu hu eald se mona beo nu todæg.
 7. Þonne beo se mona swa eald swa he beo, do <foreign>XI</foreign> þær to.
 8. Þonne beo þær swa fela swa þær beo ofer þa <foreign>XXX</foreign>
þonne bið se mona swa eald oþer geare on þysne dæg.

END_TEXT
START_TEXT

Comp 6.3 (Henel)
B20.6.3.
Rules for Finding the Age of the Moon, London, British Library, MS. Cotton Vitellius E.XVIII: Henel 1934, 55.



 1. Gif þu wille witan hu eald se mona beo nu todæg on twelf
monþum, cweð þonne hu eald he todæg si, do þær endlyfan to;
þonne bið he swa eald swa þæra tweigra cwyda getæl.
 7. And gif þu wille witan hu eald he nu todæg on twam gearum
beo, a þu scealt sceotan endlyfan to, and swa fela swa he on þam dæge
eald bið, þonne bið he rihte swa eald, swa þæra twegra cwyda
getæl bið.
 13. Swa þu miht tellan þæt þu cymst to <foreign>XXX</foreign>, and þonne
se mona si <foreign>XXX</foreign> nihta eald, þonne rim þu hwæt þæra oferdaga sy
þæs þe of þam endlyfenum gesceote, þonne bið he rihte swa eald.
 18. Ic eft mid endlyfenum, þæt þu cume eft to þrittigum.
 21. Þus þu miht asmeagean þeah þu wille to hundteontigum
wintrum, fare bisextus swa he fare, oððe ænig oþer getæl.

END_TEXT
START_TEXT

Comp 7 (Henel)
B20.7.
On Moonrise: Henel 1934, 56.



 1. <foreign> ianuarius</foreign> se mona biþ onæled et middre neht;
<foreign>februarius</foreign> se mona biþ onæled biþ on betwih middre niht and honacrede;
<foreign>martius</foreign> biþ onæled et honacrede.

END_TEXT
START_TEXT

Comp 8 (Nap)
B20.8.
On Moon and Tide: Napier 1889, 6.



 1. Her is seo endebyrdnes monan gonges, & sæ flodes.
 1. On ðreora nihta ealdne monan wanað se sæflod,
oþþæt se mona bið <foreign>XI</foreign> nihta eald, oþþe <foreign>XII</foreign>.
 3. Of <foreign>XI</foreign> nihta ealdum monan weaxeð se sæflod oþ <foreign>XVIII</foreign>
nihta ealdum monan.
 5. Fram <foreign>XVIII</foreign> nihta ealdum monan wanaþ se sæflod oþ <foreign>XXVI</foreign>
nihta ealdum monan.
 6. Of <foreign>XXVI</foreign> nihta ealdum monan weaxeð se sæflod oþþæt
se mona bið eft ðreora nihta eald.

END_TEXT
START_TEXT

Comp 9 (Cockayne)
B20.9.
Table of Duration of Moonshine: Cockayne 1864-6, III, 222-4.



 1. On anre nihta eald mona & on <foreign>XXIX</foreign> scinð <foreign>IIII</foreign> pricena
lengce.
 2. On twigra nihta eald mona & on <foreign>XXVIII</foreign> scinð ane tid
& III pricen.
 3. On <foreign>III</foreign> nihta eald mona & on <foreign>XXVII</foreign> scinð twa tida &
<foreign>II</foreign> prican.
 4. On <foreign>IIII</foreign> nihta eald mona & on <foreign>XXVI</foreign> scinð þreo tida
& <foreign>I</foreign> prica.
 5. On <foreign>V</foreign> nihta eald mona & on <foreign>XXV</foreign> scinð feower tida.
 6. On <foreign>VI</foreign> nihta eald mona & on <foreign>XXIIII</foreign> scinð feower tida
& <foreign>IIII</foreign> pricena.
 7. On <foreign>VII</foreign> nihta eald mona & on <foreign>XXIII</foreign> scinð fif tida &
<foreign>III</foreign> pricena.
 8. On <foreign>VIII</foreign> nihta eald mona & on <foreign>XXII</foreign> scinð syx tida &
<foreign>II</foreign> prican.
 9. On <foreign>IX</foreign> nihta eald mona & on <foreign>XXI</foreign> scinð seofon tida &
<foreign>I</foreign> prica.
 10. On <foreign>X</foreign> nihta eald mona & on <foreign>XX</foreign> scinð eahta tida.
 11. On <foreign>XI</foreign> nihta eald mona & on <foreign>XIX</foreign> scinð eahta tida &
<foreign>IIII</foreign> pricena.
 12. On <foreign>XII</foreign> nihta eald mona & on <foreign>XVIII</foreign> scinð nigon tida
& <foreign>III</foreign> pricena.
 13. On <foreign>XIII</foreign> nihta eald mona & on <foreign>XVII</foreign> scinð <foreign>X</foreign> tida
& <foreign>II</foreign> prica.
 14. On <foreign>XIIII</foreign> nihta eald mona & on <foreign>XVI</foreign> sunð <foreign>XI</foreign> tida
& <foreign>I</foreign> prica.
 15. On <foreign>XV</foreign> nihta eald mona scinð <foreign>XII</foreign> tida.

END_TEXT
START_TEXT

Comp 10.2 (Henel)
B20.10.2.
On the Four Ember-Fasts, Cambridge, Corpus Christi College, MS. 422: Henel 1934, 61.



 1. Git ic þe wille secgan embe ða twelf ymbrendagas þe ure
drihten sylf gesette ure lichaman to hæle and ure sawle to ecere myrhðe.
 4. Ða man sceal fæstan swa swa man deð lenctenfæsten.
 6. Þæt ys ðonne ærest ær cristes mæssan, on
þære fullan wucan, we scylon fæstan ðas þri dagas: wodnesdæg and
friedæg and sæterdæg.
 9. Þonne syððan syn ða oþre þry ymbrendagas on
þære forman fæstenwucan on lencten.
 13. Ðonne synd þa ðriddan þri ymbrendagas on þære
wucan/ æfter pentecosten.
 15. Þonne þa feorðan þri ymbrendagas beoð on
hærefest on ðære fullan wucan ær <foreign>octaua kalendas octobris</foreign>.
 19. And uton gyman þæt we habbon ða rædinga þe us mid
rihte gebyrað to ælcon sæterdæge þe on þam ymbrene byð.

END_TEXT
START_TEXT

Comp 10.3 (Henel)
B20.10.3.
On the Four Ember-Fasts, Oxford, Bodleian Library, MS. Laud Misc. 482: Henel 1934, 61.



 1. Þis synd þa rihtymbrendagas, þe man mid rihte healdan
sceal; þæt is on <foreign>kalendis Martii</foreign>, on þære forman wucan, and on
<foreign>kalendis Iunii</foreign>, on þære æfteran wican, and on <foreign>kalendis September</foreign>,
on þa þriddan wican, and on <foreign>kalendis December</foreign>, on þa nehstan wican
ær christes mæssan.

END_TEXT
START_TEXT

Comp 11.1.1 (Henel)<extent></extent>
B20.11.1.1.
On the Three Fridays for Fasting, Cambridge, Corpus Christi College, MS. 422: Henel, 1934, 64.



 1. Ðis synd þa þry frigedagas þe man sceal fæstan on
twelf monðum, ðonne ne cymð næfre his saul on helle.
 4. Þæt is se æresta frigedæg on <foreign>kalendis Maius</foreign> and se
oþer æfter Pentecosten, and se þridda on <foreign>kalenda iulius</foreign>, þæt is
se fyrmesta friedæg.

END_TEXT
START_TEXT

Comp 11.1.2 (Henel)<extent></extent>
B20.11.1.2.
On the Three Fridays for Fasting, London, British Library, MS. Cotton Tiberius A.III: Henel 1934, 64.



 1. Þis syndon þa ðreo frigedagas þe man sceall fæsten on
twelf monþum, se æresta on hlydan, and se nyhsta ær pentecosten, and se
æftresta þe byð on <foreign>iulius</foreign>.
 6. Se mann þe þis gefæst, ne þearf he na ondrædon him
helle wita butan he beo hlafordswica.

END_TEXT
START_TEXT

Comp 11.2 (Cockayne)
B20.11.2.
On the Three Fridays for Fasting, London, British Library, MS. Cotton Caligula A.XV: Cockayne 1864-6, III, 228.



 1. Se æresta frigedæg þe man sceal fæsten is on hlydan
and se oþer is ær pentecosten and se æresta þe bið on <foreign>iulius</foreign>.
 3. Se man þe þis gefæst ne þearf he him na ondrædan
helle witan butan he beo hlaford swica.

END_TEXT
START_TEXT

Comp 11.3 (Roeder)
B20.11.3.
On the Three Fridays for Fasting, London, British Library, MS. Royal 2 B.V: Roeder 1904, xii.



 1. Þis syndan þa <foreign>III</foreign> frigedagas þe man sceal fæstan on
twelf monþum, se æresta on hlydan, & se nihsta ær pentecosten,
& se æresta þe byð on <foreign>iulius</foreign>.
 3. Se man þe þis gefæst ne þerf he na.

END_TEXT
START_TEXT

Comp 12.1.1 (Henel)<extent></extent>
B20.12.1.1.
On the Length of Shadow, Cambridge, Corpus Christi College, MS. 422: Henel 1934, 59-60.



 1. To underne and to none <foreign>XVII</foreign>.
 2. To underne and to none fiftyne fotgemetu and to middæges
<foreign>IX</foreign>.
 3. To underne and to none <foreign>XIII</foreign> fotgemetu and to middeges <foreign>VII</foreign>.
 4. To underne and to none <foreign>XI</foreign> fotgemetu and to middæges fif
fota gemetu.
 5. To underne and to none <foreign>IX</foreign> fotgemetu and to middæge <foreign>III</foreign>.
 6. To underne and to none <foreign>VII</foreign> fotgemetu and to middæge <foreign>I</foreign>
fotes gemetes, oððe oðer healfes fotes.
 7. To underne and to none <foreign>VII</foreign> fotgemetu and to middæge <foreign>I</foreign>
oððe oðer healf.
 8. To underne and to none <foreign>IX</foreign> fotgemetu and to middæge <foreign>VI</foreign>
fota gemetu.
 9. To underne <foreign>XI</foreign> fotgemetu and to middæges six fota gemett.
 9. Seo underntid and seo nontid habbað æfre gelice gemetu.
 10. To underne and to none <foreign>XIII</foreign> fotgemetu and to middæge <foreign>VII</foreign>
fota.
 11. To underne and to none <foreign>XV</foreign> fotgemetu and to middæge <foreign>IX</foreign>
fota gemett.
 12. To underne and to none <foreign>XVII</foreign> fotgemetu and to middæge <foreign>XI</foreign>
fotgemetu.

END_TEXT
START_TEXT

Comp 12.1.2 (Henel)<extent></extent>
B20.12.1.2.
On the Length of Shadow, London, British Library, MS. Harley 3271: Henel 1934, 59.



 1. Her is awriten wegferendra monna dægmæl.
 2. On <foreign>ianuario</foreign> and <foreign>Decembro</foreign> seo sceadu bið <foreign>XVII</foreign> fota lang.
 3. On <foreign>Februarii</foreign> and on <foreign>Nouember XV</foreign> fet.
 4. On <foreign>martio</foreign> and <foreign>October XIII</foreign> fet.
 5. On <foreign>aprilis</foreign> and on <foreign>september XI</foreign> fet.
 6. On <foreign>maio</foreign> and on <foreign>augusto VIII</foreign> fet.
 7. On <foreign>iunio</foreign> and on <foreign>iulio VII</foreign> fet.

END_TEXT
START_TEXT

Comp 12.2 (Cockayne)
B20.12.2.
On the Length of Shadow, London, British Library, MS. Cotton Tiberius A.III: Cockayne 1864-6, III, 218-22.



 1. <foreign>Horalogium, Horarum breue inchoat en hic.</foreign> On <foreign>VIII kalend
Ianuarii</foreign> þæt byð on cristes mæsse dæg byð seo sceadu to underne
& to none seofon & twentigoþan healfes fotes & to middæge
feower & twentig.
 2. On <foreign>VIII idus Ianuarii</foreign> þæt ys on þone twelftan dæg
byð seo sceadu to underne & to none <foreign>XXV</foreign> fota & to middæge
<foreign>XXII</foreign>.
 3. On <foreign>XII kalend Februarii</foreign> bið seo sceadu to underne & to
none an & twentig fota & to middæge ehtatyne & lytle mare.
 4. On <foreign>II non Februarii</foreign> byð seo sceadu to underne & to none
ehta teoþan healfes fotes & to middæge fiftyne.
 5. On <foreign>XII kalend Martii</foreign> bið seo sceadu to underne & to none
fiftyne fota & to middæge twelfe.
 6. On <foreign>II non Martii</foreign> bið seo sceadu to underne & to none
þreottyne fota & to middæge teoþan hielfes.
 7. On <foreign>XII kalend Aprelis</foreign> þæt is emnihte byð seo sceadu to
underne & to none endlufon fota & to middæge nigoþan healfes.
 8. On <foreign>non Aprelis</foreign> bið seo sceadu to underne & to none
teoðan healfes fotes lang & to middæge forneah seofun.
 9. On <foreign>XII kalend Maii</foreign> byð seo sceadu to underne & to none
ehta fota & lytel eaca & to middæge forneah syx.
 10. On <foreign>II non Maii</foreign> byþ seo sceadu to underne & to none
forneah ehta fota & to middæge fiftan healfes.
 11. On <foreign>XII kalend Iunii</foreign> bið seo sceadu to underne & to none
seofon fota & to middæge feower.
 12. On <foreign>kalend Iunii</foreign> bið seo sceadu to underne & to none
lytle lengre þonne seofon fota & to middæge feower.
 13. On <foreign>idus Iunii</foreign> bið seo sceadu to underne & to none
ehtoðan healfes fotes lang & to middæge feower.
 14. On <foreign>VIII kalend IVLI</foreign> þæt ys on Iohannes mæsse dæg
bið seo sceadu to underne & to none wel neh ehta fota & to middæg
<foreign>IIII</foreign>.
 15. On <foreign>II non IVLI</foreign> bið seo sceadu to underne & to none
eahta fota & to middæge lytle mare þonne feower.
 16. On <foreign>XII kalend Agvsti</foreign> bið seo sceadu to underne & to
none ehta fota & lytle mare & to middæge fiftan healfes.
 17. On <foreign>VIII ID Agvsti</foreign> bið seo sceadu to underne & to none
nigoþan healfes fotes lang & to middæge lytle mare þonne <foreign>V</foreign>.
 18. On <foreign>duodecima kalend Septembris</foreign> bið seo sceadu to underne
& to none nigun fota & to middæge syx.
 19. On <foreign>non Septembris</foreign> bið seo sceadu to underne & to none
endleftan healfes fotes lang & to middæge seofon.
 20. On <foreign>XII kalend Octobris</foreign> þæt ys emnihte bið seo sceadu
to underne & to none twelf fota lang & to middæge nigun.
 21. On <foreign>II non Octobris</foreign> bið seo sceadu to underne & to none
feowertyne fota & to middæge endlufon.
 22. On <foreign>XII kalend Novembris</foreign> bið seo sceadu to underne & to
none syxtyne fota lang & lytle mare & to middæge <foreign>XIII</foreign>.
 23. On <foreign>non Novembris</foreign> bið seo sceadu to underne & to none
nigontyne fota & lytle mare & to middæge seofontyne.
 24. On <foreign>XII kalend Decembris</foreign> bið seo sceadu to underne & to
none forneah feower & <foreign>XX</foreign> fota & to middæge an & twentig.
 25. On <foreign>IIII none Decembris</foreign> bið seo sceadu to underne & to
non syx & <foreign>XX</foreign> fota & to middæge þreo & twentig.
 26. On <foreign>XIX kalend Ianuarii</foreign> bið seo sceadu to underne & to
none seofon & twenti fota & to middæge fif & twentig forneah.

END_TEXT
START_TEXT

Comp 13.1.1 (Henel)<extent></extent>
B20.13.1.1.
On the Number of Weeks, etc., in the Year, Cambridge, Corpus Christi College, MS. 422: Henel 1934, 67.



 1. On twelf monðum byð þreo hund daga, and <foreign>V</foreign> and syxtig
daga, and þæra wucena synt twa and fiftig, and þæra tida eahta
þusenda and eahta hund syxtig tida.

END_TEXT
START_TEXT

Comp 13.1.2 (Henel)<extent></extent>
B20.13.1.2.
On the Number of Weeks, etc., in the Year, London, British Library, MS. Harley 3271: Henel 1934, 67.



 1. And on <foreign>XII</foreign> monðum biþ twa and fiftig wucena, þæt sind
<foreign>CCC</foreign> daga and <foreign>V</foreign> and syxtig daga, and þæra mæla is <foreign>XXX</foreign> and <foreign>VII</foreign>
hund, and þara tida eahta ðusenda and eahta hund and <foreign>VI</foreign> tig.

END_TEXT
START_TEXT

Comp 13.2 (Henel)
B20.13.2.
On the Number of Weeks, etc., in the Year, London, British Library, MS. Cotton Titus D.XXVII: Henel 1934, 65.



 1. Ðis is full ger, twelf monþas fulle and endlufan dagas and
six tida, þæt is ðonne ðreo hund daga and fif and sixtig daga and
feorðan dæl dæges, þæt syndon six tida.
 5. Þæs bið twa and fifti wucena, and eahta þusend tida and
seouan hund and sixti, hund eahtatig ðusenda hwila and six hund, ða man
hateþ minuta, and seouan þusenda and six hund, þonne bið ðæs eac
þara beorhtan hwila ðreo hund ðusenda, and fifti ðusenda, fif hund and
twentig, ðonne bið þæs fif and þrittig þusenda pricla and
feowortig.
 12. On anre æfenneahtlicre tide beoð feower punctas, ten
minuta, fiftene partes, feowortig momenta, be sumra manna tale.

END_TEXT
START_TEXT

Comp 14 (Wormald)
B20.14.
On the Number of Days in the Month: Wormald 1934, no. 14.



 1. Ðes monoð hæfð an and <foreign>xxx</foreign> daga.
 2. Hæfð <foreign>xxviii</foreign> daga and se mona <foreign>xxix</foreign> nihta eald.
 3. Ðæs monoð hæfð an and ðritig daga and se mona
<foreign>xxx</foreign> nihta eald.
 4. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 5. Ðes monoð hæfð <foreign>xxxi</foreign> daga; se mona xxx nihta eald.
 6. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 7. Ðes monoð hæfð <foreign>xxxi</foreign> daga and se mona <foreign>xxx</foreign> nihta
eald.
 8. Weodmonoð hæfð <foreign>xxxi</foreign> daga se mona <foreign>xxix</foreign> nihta eald.
 9. Ðes monoð hæfð <foreign>xxx</foreign> daga and se mona <foreign>xxx</foreign> nihta
eald.
 10. Ðes monoð hæfð <foreign>xxxi</foreign> daga and se mona <foreign>xxix</foreign> nihta
eald.
 11. Ðes monoð hæfð <foreign>xxxi</foreign> daga and se mona xxx nihta
eald.
 12. Ðes monoð hæfð <foreign>xxxi</foreign> daga and se mona xxx nihta
eald.

END_TEXT
START_TEXT

Comp 15 (Henel)
B20.15.
On the Number and Names of the Seasons: Henel 1934, 67.



 1. On ðære sunnan geare sindon feower tida, þa syndon on
leden gecwedene, <foreign>Uer, Aetas, Autumnus, Hiemps</foreign>, and on englisc, Lenctern and
Sumor, Hærfest and Winter.
 4. On twelf monðan bið twa and fiftig wucena, and <foreign>CCC</foreign> daga
and fif and syxtig daga, and <foreign>VIII</foreign> ðusend tida.

END_TEXT
START_TEXT

Comp 18.2 (Henel)
B20.18.2.
De diebus festis: Henel 1934, 71-3.



 1. <foreign>De diebus fesstis</foreign> ærest from middan wintra bið to Sancta
marian mæssan <foreign>V</foreign> wucan and <foreign>IIII</foreign> niht.
 3. And ðæs on <foreign>V</foreign> nihtum gæð lengten on tun.
 4. And þæs ymbe twa wucan and ymbe <foreign>III</foreign> niht bið Sancte
mathias mæsse.
 6. And ðæs ymbe twa wucan and twa niht bið Sancte gregorius
mæsse.
 8. And þæs ymbe ane wucan and ymbe ane niht bið Sancte
cuthberhtes mæsse.
 10. And on morgen Sancte benedictus, and emnihte, and ðæs on
feower nihtum bið Sancta marian mæsse.
 12. And ðæs ymbe feower wucan and ymbe þreo niht bið se
ænlipiga gangdæg.
 14. And ðæs ymbe <foreign>VI</foreign> niht bið Sancte philippus mæsse and
Iacobus.
 16. And ðæs ymbe twa niht bið inuentio Sancte crucis.
 17. And ðæs ymbe <foreign>VI</foreign> niht gæð sumer on tun.
 18. And ðæs ymbe twa wucan and ymbe <foreign>III</foreign> niht bið Sancte
augustinus mæsse.
 20. And ðæs ymbe <foreign>IIII</foreign> wucan and ymbe ane niht bið middes
sumeres mæssedæg, and þær is fæsten to.
 22. And ðæs ymbe <foreign>V</foreign> niht bið Sancte petres mæssedæg,
and on morgen Sancte paules, and þær is fæsten to.
 24. And ðæs ymbe <foreign>III</foreign> wucan and ymbe <foreign>IIII</foreign> niht bið Sancte
iacobus mæsse, iohannes broðor, and þær is fæsten to.
 26. And ðæs ymbe ane wucan bið hlafmæssandæg.
 27. And ðæs ymbe <foreign>VI</foreign> niht gæð hærfest on tun.
 28. And ðæs ymbe <foreign>III</foreign> niht bið Sancte laurentius mæsse,
and þær is fæsten to.
 30. And ðæs ymbe <foreign>V</foreign> niht bið Sancte marian mæsse, and
þær is fæsten to.
 32. And ðæs ymbe <foreign>X</foreign> niht bið Sancte bartholomeus mæsse,
and þar is fæsten to.
 34. And ðæs ymbe <foreign>IIII</foreign> niht bið Sancte iohannes mæsse
baptistae.
 35. And ðæs ymbe <foreign>X</foreign> niht bið Sancta marian mæsse, and
ðæs ymbe <foreign>XIII</foreign> niht bið Sancte matheus mæssedæg, and þar is
fæsten to.
 38. And ðæs ymbe <foreign>III</foreign> niht bið emniht.
 39. And ðæs ymbe <foreign>V</foreign> niht bið Sancte michaheles
mæssedæg.
 40. And ðæs ymbe <foreign>IIII</foreign> wucan and ymbe ane niht bið Sancte
simones mæsse and Taddeus, and þar is fæsten to.
 42. And ðæs ymbe <foreign>IIII</foreign> nihtum bið ealra halgena
mæssedæg, and þær is fæsten to.
 44. And ðæs ymbe <foreign>VI</foreign> niht gæð winter on tun.
 45. And ðæs ymbe <foreign>IIII</foreign> niht bið Martinus mæsse.
 46. And ðæs ymbe <foreign>XII</foreign> niht bið Sancte clementes mæsse,
and ðæs ymbe <foreign>VII</foreign> niht bið Sancte andreas mæsse, and þar is
fæsten to, and ðæs ymbe <foreign>III</foreign> wucan bið Sanctae thomas mæsse, and
þar is fæsten to.
 51. And ðæs ymbe <foreign>IIII</foreign> niht bið middes wintres
mæssedæg.

END_TEXT
START_TEXT

ByrM 1 (Crawford)
B20.20.1.
Byrhtferth's Manual: Crawford 1929, 2-238.



 2.6. <foreign>Latini habent duodecim menses; similiter Greci et Hebrei,
Egyptii et Angli in problematibus, id est</foreign> on foresetnyssum.
 2.9. Her onginð gerimcræft æfter Ledenwarum, & æfter
Grecum, & Iudeiscum, & Egiptiscum, & Engliscum þeodum, & ma
oðra.
 2.17. Ðæt ger þe is genemned þære sunnan ger byð
gesett on þrim hund dagum & fif & syxtigum dagum & syx tidum,
þæs ðe asmeade seo mænigtywnes geþungenra wera.
 2.20. Of þisum dagum beoð gesette twelf monðas; on þam
beoð twa & fifti wucena æfter þære sunnan ryne: þæra monða
naman synd her amearcode.
 4.17. Ðis Englisc ætywð hwæt seo foresette ræding
mænð.
 4.18. Gif hwam gelustfullað to witanne hwæt sy <foreign>quadrans</foreign>,
þæt ys fyðerlinc, þonne undergite he mid soðre race þæt
<foreign>quadrans</foreign> byð se feorða dæl þæs dæges, oððe oðra þinga
þe man mæg rihtlice todælan on feower.
 4.22. An circul ys þe uðwitan hatað <foreign>zodiacus</foreign>, oððe
<foreign>horoscopus</foreign>, oððe <foreign>Mazaroth</foreign>, oððe <foreign>sideralis</foreign>.
 4.23. Þurh þæne yrnð seo sunne & se mona & þas
steorran, <foreign>Saturnus, (425) & Iouis, Martis & Veneris &
Mercurius</foreign>.
 4.25. Þes circul ys todæled on twelf, & seo sunne geyrnð
þas twelf fætu binnan <foreign>xii</foreign> monðum, & wunað on ælcum þæra
tacna þrittig daga & tyn tida & healfe tid.
 4.28. Eac synd twelf tacna on þam foresprecenan circule, þe seo
sunne þurhscrið, & heo wunað on ælcum tacne swa we nu gerehton,
þæt ys <foreign>xxx</foreign> daga & tin tida & healfe tid.
 6.1. Nim twelf siðon þrittig; do togædere; þonne hæfst
ðu þreo hund daga & syxtig.
 6.2. Nym þa tin tida þe þær gyt synt, & cweð: <foreign>xii</foreign>
siðum tin: þonne beoð þær an hund tida & twentig tida.
 6.4. Nim þas an hund tida & þas twentig, & wyrc fif
dagas.
 6.6. Ðas þing we willað openlicor gecyðan þonne þæt
Lyden do.
 6.7. On anum dæge & þære nihte beoð feower &
twentig tida; & on twam dagum beoð eahta & feowertig tida; & on
þrim dagum beoð twa & hundseofontig.
 6.10. On feower dagum syx & hundnigontig; on fif dagum beoð
an hund tida & twentig tida.
 6.11. Nim þas fif dagas & do to þam þrim hund dagum &
to þam syxtigum dagum, þonne hæfst þu þæra <foreign>xii</foreign> monða dagas
mid fullum gesceade.
 6.14. Seo ræding cwyð þæt þær ys gyt on ælcum
tacne healf tid.
 6.15. Nim þa & do þa syx healfe tida to þam syx healfum
tidum; þonne beoð þær cyrtenlice gesamnode syx tida.
 6.17. Of þissum syx tidum wihst se <foreign>quadrans</foreign> swyðe
wæwerðlice & forðstæpð wel orglice binnan feower wintrum,
swylce hwylc cyng of his giftbure stæppe geglenged.
 6.20. Gyt ic myngige þæne þe þis wilnað mid gerade
aspyrian, þæt he forlæte þas syx tida þy forman geare æfter
<foreign>bissextum</foreign> & þæs oðres & eac þæs þriddan, & ic hine
lære, hlyste gif he wylle, þæt he hi þy feorðan geare ealle þas
syx tida gesamnige, þæt þær beon feower siðun syx tida, þa þe
gelærede uðwitan <foreign>quadrantes</foreign> gecigdon on Leden.
 6.27. <foreign>Quadrans</foreign> on Lyden on Grecisc ys gecweden <foreign>tetrarcha</foreign>.
 8.4. Nu her ys gemearcod se circul þe ys <foreign>zodiacus</foreign> gehaten,
& þæra <foreign>xii</foreign> monða naman, nu wille we furðor geican þurh Godes
mihta.
 8.16. Ða Godes ælmihtiges mycelnys ealle þing wundorlice
gesceapen hæfde, ealle þing he gesette on gemete & on getele & on
gewihte.
 8.18. He geworhte twa mycle leohtfatu, swa Genesis geseð,
þæt ys seo forme boc on <foreign>biblitheca</foreign>.
 8.20. He gesceop sunnan & monan, & tungla, & steorran,
& he gesette twegen sunnstedas, þæne ænne on <foreign>xii kalendas
Ianuarii</foreign>, & þone oðerne on <foreign>xii kalendas Iulii</foreign>, & he gewurðode
oððe geendebyrde þa twelf monðas on twam emnihtum, þa synd gesette on
<foreign>xii (101) kalendas Aprilis</foreign> & on <foreign>xii kalendas Octobris</foreign>.
 8.25. He eac mid his agenre mihte geglengde þæt ger mid
feowrum gesceaftum swa þis gefeig ætywð eallum þe hyt sceawiað.
 10.27. Butan þissum þingum þe we sprecende synt, synt
geswutelunga & gehwylcnyssa, & twelf winda naman, & synt þa
feower timan amearcod: lengten, sumor, hærfest & winter, & eac þa
gelicnyssa þæt ys cildhad & cnihtiugoð & geðungen yld &
swyðe eald yld.
 12.3. Lengtentima & cildiugoð geþwærlæcað; &
cnihtiugoð & sumor beoð gelice; & hærfest & geþungen yld
geferlæcað; & winter & yld ateoriað.
 12.6. Lengtentima ys wæt & wearm; þæt lyft ys wæt
& wearm; cildyld byð wæt & wearm, & hyra blod byð wæt
& wearm.
 12.8. <foreign>æstas</foreign> ys sumor; he byð wearm & drigge.
 12.9. Fyr byð wearm & drigge; cnihtiugoð byð wearm &
drigge.
 12.10. <foreign>Colera rubea</foreign>, þæt synt reade incoða, beoð on
sumera; hig beoð wearme & drigge.
 12.12. <foreign>Autumnus</foreign>, þæt byð hærfest; his gecynd ys
þæt he beo ceald & drigge.
 12.13. Eorðe ys ceald & drigge: geþungen yld byð drigge
& ceald.
 12.14. On hærfeste beoð <foreign>colera nigra</foreign>, þæt synt swearte
incoðan; þa beoð drige & cealde.
 12.16. <foreign>Hiemps</foreign> ys winter; he byð ceald & wæt; wæter ys
ceald & wæt; swa byð se ealda man ceald & snoflig.
 12.18. <foreign>Flegmata</foreign>, þæt byð hraca oððe geposu, deriað
þam ealdan & þam unhalan.
 14.5. We æthrynon mid urum arun þa yðan þæs deopan
wælis: we gesawon eac þa muntas ymbe þære sealtan sæstrande, &
we mid aðenedum hrægle & gesundfullum windum þær gewicedon on
þam gemærum þære fægerestan þeode.
 14.9. Þa yðan getacniað þisne deopan cræft, & þa
muntas getacniað eac þa mycelnyssa þises cræftes.
 14.11. Hyt cwyð forðon, þær we gesawon þære lilian
blosman, þæt ys þæs gerimes fægernyssa, þær we onfengon
þæra/ rosena swæc, þæt ys þæt we ongeton þæs gerimes
deopnyssa.
 14.14. On þære stowe se æðela feld us gearcode swete
hunig & wynsumes swæcces.
 14.16. On þære ylcan stowe we onfengon <foreign>myrran</foreign>, þæt ys
mære wyrtgemang mid þam man smyrað ricra manna lic, þæt hig rotian
ne magon, & <foreign>gutta</foreign>, þæt ys hunigswete dropa, gif se adliga hyre
geþigð, he sona arist, & <foreign>thus</foreign>, þæt ys stor.
 14.20. Þas þing we gemetton on Ramesige þurh Godes
miltsigendan gife.
 14.21. For þan ic ne swigie for ðæra bocra getingnyssum, ne
for þæra gelæredra manna þingum, þe þas þing ne behofiað
betweox heom to wealkynne; ac we æthrynon þa deopan sæ & þa
muntas þisses weorces.
 16.3. Nu wylle we þurh Godes willan þis agunnene weorc mid
rumlicum wæstme began.
 20.6. Us þingð to langsum þæt we ealne þisne cwide on
Englisc clericum geswutelion; ac we heom secgað soð to soðe þæt syx
cynna ger synt on gerime.
 20.12. Þæt forme ys <foreign>solaris</foreign> geciged, & þæt oðer
þæs monan, & þæt þridde <foreign>communis</foreign>, þæt ys gemæne ger.
 20.16. Þonne beoð þi geare þreo hund daga & feower
& fiftig daga fram Eastertide þæt he eft cume; & þonne hyt byð
<foreign>embolismus</foreign> oððe <foreign>embolismaris</foreign>, þæt ys eal an, þonne beoð þi
geare þreo hund daga & feower & hundeahtatig.
 20.26. Gif hyt beo <foreign>bissextus</foreign> do þærto anne dæg.
 20.28. Ic secge þe, la cleric, on þin eare þæt ælce
geare hyt byð <foreign>solaris annus & lunaris & decennouenalis</foreign>; forðon
ælce geare þu scealt habban sum uers of þam circule, þe ys <foreign>nonas
Aprelis</foreign>: se hatte <foreign>decennouenalis</foreign>, & se ðe hatte <foreign>nulle</foreign>, se ys
<foreign>lunaris</foreign>, & he yrnð nigontyne gear eall swa se oðer.
 22.1. Romanisce men habbað heora circul, & se fehð on
<foreign>Ianuario</foreign> & þær eft geendað.
 22.2. Se circul ongynð on þam feorðan geare <foreign>decennouenali</foreign>
& geendað on þam þriddan.
 22.8. HEBREISC.
 22.9. <foreign>Ianuarius, Augustus, et (2210) December iiii non habent
nona x kl post idus, et dies xxx unum</foreign>.
 22.14. Ðas þry monðas <foreign>Ianuarius (2215) & Augustus &
December</foreign> æfter þam forman dæge hig habbað <foreign>iiii</foreign> nonas, &
æfter <foreign>idus nonadecima kalendas & xxxi</foreign> daga.
 22.21. AEGIPTISC.
 22.29. Þas feower habbað <foreign>vi</foreign> nonas & <foreign>xvii kalendas</foreign>
æfter <foreign>idus</foreign>, & an & <foreign>xxx</foreign> dagena.
 24.1. GRECISCE.
 24.4. Ðas feower habbað <foreign>iiii</foreign> nonas æfter <foreign>kalendas &
xviii kalendas</foreign> æfter <foreign>idus</foreign> & þrittig daga.
 24.10. Ðes hæfð <foreign>iiii</foreign> Nonas, & <foreign>xvi kalendas</foreign> æfter
<foreign>idus</foreign>, & eahta & twentig daga, gif hyt ne byð <foreign>bissextus</foreign>.
 24.14. Gyf hyt byð, þonne hæfð he nigon & twentig
daga.
 25.16. On englisc her synt þæra <foreign>xii</foreign> monða naman.
 25.17. <foreign>Ianuarius</foreign>, Giuli; <foreign>Februarius</foreign>, Solmonð; <foreign>Martius</foreign>,
Hreðmonð; <foreign>Aprilis</foreign>, Eastermonð; <foreign>Maius; Iunius</foreign>, Lyða; <foreign>Iulius</foreign>,
Lyða; <foreign>Augustos</foreign>, Weodmonð; <foreign>September</foreign>, Haligmonð; <foreign>October</foreign>,
Winterfilð; <foreign>November</foreign>, Haligmonð; <foreign>December</foreign>, Giuli.
 26.1. <foreign>Omnes uero menses viii idus habent post nona</foreign>; Ealle þa
monðas habbað <foreign>vii idus</foreign> æfter nonas.
 26.5. Nu ys þes <foreign>prologus</foreign> gehrepod, þæt ys forespræc: he
ys <foreign>prohemium</foreign> oððe <foreign>prephatio</foreign> oððe <foreign>prelocutio</foreign> geciged: þæt ys
to witanne þæt þa monðas þe habbað <foreign>iiii</foreign> nonas æfter
<foreign>kalenda</foreign>, þæt hig habbað to <foreign>idus xiii</foreign> dagas, & to <foreign>ii kalendas</foreign>
eahtatyne.
 26.10. Gif hig beoð gesamnode, þonne beoð þær <foreign>xxxi</foreign>.
 26.12. And þa monðas þe habbað <foreign>vi</foreign> nonas æfter
<foreign>kalendas</foreign> hig habbað <foreign>xv</foreign> dagas to <foreign>idus</foreign>, & to <foreign>pridie kalendas xxxi</foreign>.
 26.15. <foreign>Ianvarius, Augustus, & December kalendas</foreign>, þæt ys
se forma dæg, & <foreign>vi idus & xviii & xi & iiii kalendas</foreign>
beoð anes dæges.
 26.17. <foreign>Martius, Mai, Iulius, & October kalendas, & viii
idus, & xi & & iiii kalendas</foreign> beoð anes dæges.
 26.19. <foreign>Aprilis, Iunius, September, & November kalendas (2620)
& vi idus & xvii kalendas & x kalendas & iii kalendas</foreign> beoð
anes dæges.
 26.21. <foreign>Februarius kalendas vi idus, & xv kalendas & viii</foreign>
beoð anes dæges.
 30.12. Ðas þing we swa hwonlice her hrepiað on foreweardum
worce, forðan we hig þenceað oftor to hrepian & to gemunanne.
 30.14. Nu we ealles heron habbað gefangen, hyt gerist cyrtenlice
þæt we ne wandion naðor ne þurh þæs lyðran sæd, þe
ægðer sæwð gelomlice ge lasor ge coccul on manna æceron, &
syððan hyt grymlice geegð mid sace & wrace betwyx þissum leohtlican
life.
 30.19. Vton awendan nu ure gesetnysse to þam rihtingum, þe
rimcræftige preostas cweðað <foreign>lunares</foreign>.
 30.26. Todæl þæs geares dagas, þæt synd þreo hund
daga & fif & syxtig daga, þurh þrittig.
 30.27. Þrittig siðon twelf oððe twelf siðon þrittig
beoð þreohund & syxtig.
 30.28. Nim þa fife, la arwurða leorningcniht, & cweð:
<foreign>September quinque</foreign>.
 32.14. Ðeos ræding cwyð, Nim, la arwurða preost, simle
þæs monðes dagas, & do þærto his rihtinga.
 32.15. & gif se monð sceal habban <foreign>xxx</foreign> nihta ealdne monan,
locahwæt þær ofer sy, gif þam æftran monðe.
 32.17. Gif se monð ne þearf habban buton nigon & twentig
nihta ealdne monan, locahwæt þær ofer beo gif þam monðe to
rihtingum.
 32.20. Nu we wyllað eow don bysne of twam monðum.
 32.21. September hæfð <foreign>xxx</foreign> daga & fif <foreign>regulares</foreign>;
þæt synt <foreign>xxxv</foreign>: forlæt þa þrittig, forðon swa eald sceal beon
his mona, & nim þa fife & gif <foreign>Octobri</foreign>.
 32.23. October hæfð an & þrittig daga & fif
<foreign>regulares</foreign>; þæt beoð syx & þrittig: forlæt nigon &
twentig, forðon swa eald sceal beon his mona, & nim þa seofon & gif
<foreign>Nouembri</foreign>.
 32.26. Do eallswa ymbe þa oðre monðas.
 32.28. Nu we ealles ymbe þas þing geornlice smeageað, hyt ys
us geþuht wynsumlic þæt hyt freondum fremige.
 32.30. Wel geradlic hyt eac þingð us þæt we herto
gecnytton þa epactas, þe wise preostas oft ymbe geradlice wurdliað.
 36.1. Nu hyt gerist þæt we þas þing mid rihtlicre race
areccun, & þisra epacta gerynu apinsiun, & hwanon hig up arison
geornlice asmeagon.
 36.3. Gelome we habbað gesæd þæt þære sunnan ger
stent on þrim hund dagum & fif & syxtigum dagum & syx tidum,
& þæs monan dagas synt on þrim hund dagum & <foreign>iiii</foreign> &
fiftigum dagum.
 36.7. Nu wolde ic þæt þa æðelan clericas asceocon fram
heora andgites orðance ælce sleacnysse, þæt hig þe borlicor mihton
beforan arwurðum bisceopum gecyðan þæra epactana gescead.
 36.10. Nu gecyðe ic heom þæt þære sunnan gear hæfð
endlufon dagas ma þonne þæs monan.
 36.12. Þy geare þe byð <foreign>luna prima</foreign> on <foreign>kl Ianuarii</foreign>, þonne
byð he geendod syx siðon þrittig & syx siðon nigon & twentig on
<foreign>xiii kl Ianuarii</foreign>, & þære sunnan dagas beoð þonne gyt endlufon to
lafe, fram <foreign>xii kl Ianuarii</foreign> of <foreign>pridie kl</foreign>.
 36.16. Þas <foreign>xi</foreign> sete on foreweardum þam circule on þam
oðrum geare, & do ælce geare endlufon to þam epactum þe þig
geare beoð, þonne gecyðað hig buta, hwylce þy oðre geare beon
sceolon.
 36.19. Endlufon do to endlufon; þonne beoð þær twa &
<foreign>xx</foreign>.
 36.20. To twam & twentigum do endlufon; þonne beoð þær
þreo & <foreign>xxx</foreign>.
 36.21. Forlæt þa þrittig & heald þa þry.
 36.22. To þam þrym do endlufon, þonne beoð þær
<foreign>xiiii</foreign>.
 36.23. To feowertynum do endlufon; þonne beoð þær fif
& twentig.
 36.24. To fif & twentigum do endlufon; þonne beoð þær
syx & <foreign>xxx</foreign>.
 36.25. Forlæt þa þrittig & nim þa syx.
 36.26. On þam nigonteoðan geare, þæt ys þæt ytemyste
on þam circule þe ys genemned <foreign>decennouenalis</foreign>, ne do þu na endlufon
þærto, swa þu ær dydest, ac geyc twelf þærto.
 38.3. Gyf þu dest twelf þærto, þæt ys to þam
eahtatynum epactum, þonne beoð þær <foreign>xxxmus</foreign>, swa fela epacte þy
forman geare on þam circule, & þeah man cweð þæt nane ne beoð,
forþon hig na wiht forstandað þæs geres.
 38.7. Swa we eow þas word wyllað don to bysne: September
hæfð fif <foreign>regulares</foreign>; do þærto þrittig epactas; þonne beoð
þær fif & þrittig.
 38.9. Forlæt þa þrittig & nym þa fife.
 38.10. Eall swa we cweðað be Octobre.
 38.10. Nouember hæfð seofon; do þrittig þærto; þonne
beoð þær seofon & þrittig.
 38.12. Do þa þrittig aweg & nim þa seofon.
 38.12. Do eall swa be eallum þam oðrum.
 38.14. Hwylc neod ys hyt þæt man swa oft do <foreign>xxx</foreign> to &
eft wiðteo, þonne þæs geares ne beoð nane epactas?
 38.16. Her we hig wyllað amearkian, þa epactas & eac þa
<foreign>regulares lunares</foreign>, þæt hig openlicre & orpedlice standun beforan
þæs preostes gesyhðe, þæt he mæge butan geswynce heora geryna
ascrutnian.
 42.12. Beda cwæð, se arwurða rimcræftiga betwyx þam
oðrum þingum þe he beorhtlice gedihte, þas þing he to geihte &
mid leoðlicum metre be þam monðum þus giddode.
 42.16. Ðæt ger byð awend mid twi six hwyrfolunga; & hyt
hæfð twa & fiftig wucan & þreo hund daga & fif & syxtig
daga.
 42.18. & hit blissað forþan hyt ys underwyrðed mid þrim
swerum, þa synd þus geciged: <foreign>idus et none et (4220) kalende</foreign>.
 42.20. Soðlice ealle þa monðas habbað <foreign>iiii non</foreign>, butan
<foreign>Martio & Maio & Iulio & Octobre</foreign>.
 42.21. Þas beoð gemetgode mid <foreign>vi non</foreign> & hig habbað <foreign>xvii
kl</foreign> & ealle þas monðas habbað <foreign>viii id Ianuarius & Agustus &
December</foreign>, þa habbað <foreign>xix</foreign> æfter <foreign>id & Iunius & Aprelis (4225)
& September & Nouember</foreign> habbað <foreign>xviii kl</foreign> æfter <foreign>id</foreign>.
 42.26. <foreign>Februarius</foreign> hrædlice he ana gecyrð fram eallum þam
oðrum; he hæfð <foreign>xvi</foreign> æfter <foreign>id</foreign>.
 42.27. Þus geyrnð þæt ger mid twelf monðum þurh <foreign>nonas
& id & kl</foreign>.
 42.29. <foreign>DE REGVLARIBVS FERIARVM DECAMVS</foreign>.
 42.30. Heræfter uton þa <foreign>regulares feriarum</foreign> mid leoðe
geglengan.
 44.1. Beda þus giddode, gumena se getyddusta: he cwæð
þæt Ianuarius & October wæron mid twam bendum gerihte, þæt ys
þæt hig habbað twa rihtinga, & Februarius & Martius &
Nouember gladiað on fifum, & Aprelis soðlice & Iulius habbað ane
rihtinge, & Maius hæfð þry & Agustus mid feowrum glitnað
gerisenlice swyðe.
 44.7. Iunius ana swutollice hæfð syx rihtinga, & September
& December mid heora seofon geferum gladiað swa wenlice swyðe.
 44.10. Hyt gerist borlice wel þæt we æfter þæs
foresprecenan weres dihte þa <foreign>regulares lunares</foreign> mid leoðe gegretun.
 44.24. Se foresprecan lareow cwyð þæt September &
October habbað gelice rihtinga, & Nouember & December mid seofon
rihtingum glædlice gengað.
 44.32. Æfter þisre gewritenan forespræce, on endebyrdnysse
þæs gerimes synt gemearcode þa <foreign>concurrentes</foreign>, þa synt samodrynelas
genemned.
 46.1. Þara circul habbað feower siðon seofon gear, þæt
beoð eahta & twentig geara; forðan he ne mæg beon geendod ærðam
þe <foreign>bissextus</foreign>, þe on gewunan hæfð þæt þæt he binnan þam
feorðan geare ealle þære wucan dagas þrydlice æthrine: Sunnandæg
we cweðað ærest, Frigedæg, Wodnesdæg, Sæternesdæg,
þunresdæg, Monandæg, Tiwesdæg.
 46.8. Witodlice on þisre endebyrdnysse geondscrið se circul his
ryne: gyme þu, cleric, gif þu wille.
 46.10. Ðeah ðe ealle dagas ælce geare habbon heora
<foreign>concurrentes</foreign>, synderlice se dæg þe byð on <foreign>ix kl Aprl</foreign> getacnað hu
fela beoð on geare.
 46.12. On hwylcum dæge man ræt <foreign>ix kl Apr</foreign>, swa fela beoð
<foreign>concurrentes</foreign>.
 46.14. Swylce ic þus cweðe: gif man ræt þæne datarum on
Sunnandæg, þænne byð an; gif on Sæterndæg þonne beoð
seofon.
 46.16. Þæt ylce we cweðað be <foreign>pridie kl Aprl & vii id
Aprl & xviii kl Mai & xi</foreign>.
 46.18. Þises circules gewuna ys, oððe ryne, þæt
locahwylce <foreign>concurrentes</foreign> beon on þam geare þe byð <foreign>bissextus</foreign>, þæt
þa wæron fif wintrum ær, & eft binnan syx wintrum hig cumað.
 46.21. & þa beoð þy forman geare æfter <foreign>bissextum</foreign>,
hig gewiton ær endlufon wintrum, & eft hig gehwyrfað binnan syx geara
fyrste.
 46.23. & þa þe beoð on þam oðrum geare æfter þam
<foreign>bissextum</foreign>, þa ylcan urnon ær syx wintrum, & binnan endlufon hig eft
gecyrrað.
 46.25. & þa þe beoð on þam þriddan geare æfter
<foreign>bissextum</foreign>, þa wæron syx wintrum ær, & æfter fif wintrum hig
gehwyrfað mid soðre fyrdunge, þæt ys mid fullum gesceade.
 46.29. <foreign>Concurrentes</foreign> on Grecisc synt gecwedene <foreign>epacte</foreign>, & on
Lyden <foreign>adiectiones</foreign>, þæt synt togeihtnyssa.
 46.30. Vs gelustfullað þissera samodrynela, <foreign>concurrentium</foreign>,
angin preostum ætywan.
 46.32. Witodlice hi ne oferstigað þæt seofonfealde
getæl.
 46.33. Þære sunnan geares dagas æfter þære sunnan ryne
synt to asmeagenne, & synt eac to asmuganne mid scrutniendre scrutnunge,
forðon naþætan þæt man sceal findan þa <foreign>concurrentes</foreign>, ac to
eacan man sceal gemetan þa rihtinga þæra daga, & eac þæs
monan.
 48.1. We todælað þa dagas þæs geares þurh seofon,
& swa glædlice we becumað to þam andgite swa myceles gerenes.
 48.3. We wilniað þæt ne beo behydd þæs cynlica weg
heononforð fram þæra eagum þe þis sceawiað.
 48.5. We cweðað openlice þa todælednyssa þæs
seofonfealdan getæles on þæt gerad, þæt we magon, Criste
miltsigendum, þe eað gesundfullice in gan to þam þingum þe we ymbe
sprecað.
 48.9. Efne seofon beoð sufon; twia seofon beoð feowertyne;
þriwa seofon beoð an & twentig; feower siðon seofon beoð eahta
& twentig; fif siðon seofon beoð fif & þrittig; syx siðon
seofon beoð twa & feowertig; seofon siðon seofon beoð nigon &
feowertig; eahta siðon seofon beoð syx & fiftig; nigon siðon seofon
beoð þreo & syxtig; tyn siðon seofon beoð hundseofontig; twentig
siðon seofon beoð an hund & feowertig; þrittig siðon seofon beoð
twa hundred & tyn; feowertig siðon seofon beoð twa hundred &
hundeahtatig; fiftig siðon seofon beoð þreo hundred & fiftig.
 48.19. Git þær synt fiftene to lafe; todælað þa eall
swa þa oðre.
 48.20. Twia seofon beoð feowertyne.
 48.21. Nu þær ys an to lafe: nim þæt an & sete on
foreweardum þam <foreign>concurrentium</foreign>, & cweð <foreign>primus cum bissexto</foreign>.
 50.22. Uton nu on Englisc ymbe þys be dæle wurdlian.
 50.23. Hwanon þa <foreign>concurrentes</foreign> uparison, we sædon feawum
wordum.
 50.24. Uton nu aginnan in to farenne to þisses wingeardes weorce
mid wynsumum fotum.
 50.25. Forðon we sittað ymb þam wege wædligende mid Timeus
sunu, uton biddan þæs æðelan Dauides sunu þæt he geopenige ure
gesyhðe, þæt we butan gedwylde þæt weorc magon began, þe we
ongunnen habbað.
 50.29. Vton nu gleawlice swyðe geseon hwanon ærest arison þa
<foreign>regulares</foreign>, þe man hæt <foreign>feriarum</foreign>.
 52.1. Þæt ger þe man hæt <foreign>solaris</foreign>, swa hyt herbufan
gecweden ys, hyt þurhsmihð <foreign>zodiacum</foreign> þone circul on þrim hund dagum
& fif & syxtigum, & on þissum þingum seo sunne wunað on þam
twelf tacnum þrittig nihta & tyn tida & healfe tid, swa we herbufan
ætywdon, & gyt us lyst fulfremedlicor & swyðor þas þing
geopenian.
 52.6. Þe ys behefe þing, la arwurða cleric, þæt þu
gemete on getæl, þæt ys swylce ic þus hyt gehradige: Nim ealle þa
dagas þe beoð on twelf monðum, þæt synt þreohund daga & fif
& syxtig daga.
 52.10. Cweð hwæðer þe selre þince swa þrittig siðon
twelf swa <foreign>xiielf</foreign> siðon <foreign>xxx</foreign>.
 52.11. Þonne beoð þær gegaderode <foreign>ccclx</foreign>.
 52.12. Nim þa fife & syle Martio.
 52.13. Ymbe þæra oðra monða rihtinge do þus: nim
þæs ærran monðes dagas & his rihtinga, & do tosamne, forðon
of þæs ærran monðes dagum & his rihtingum þu scealt findan
þæs æftran; swylce ic þis do to bisne.
 52.17. Martius hæfð an & þrittig daga & fif
<foreign>regulares</foreign>, þæt synt rihtinga.
 52.18. Þæt beoð syx & þrittig.
 52.18. Todælað þa þurh seofon, swa we herbufan
ætywdon.
 52.19. Efne seofon beoð seofon, twia seofon beoð feowertyne,
þriwa seofon beoð an & twentig, feower siðon seofon beoð eahta
& twentig, fif siðon seofon beoð fif & þrittig.
 52.23. Nu þær ys an to lafe; gif þære Aprili.
 52.24. Of Aprilis dagum & his rihtingum þu scealt findan
Maius rihtinga.
 52.25. Aprilis hæfð þrittig daga & anne <foreign>regularem</foreign>;
þæt beoð an & <foreign>xxx</foreign>.
 52.26. Todælað þa, swa we ær dydon & gyt wyllað.
 52.27. Feower siðon seofon beoð eahta & twentig: ær
þær wæron an & þrittig.
 52.29. Nim þa þreo þe þær synt to lafe, & gif Maio,
& cweð: <foreign>Maius tres</foreign>.
 52.30. Þæt we eow cyðað, gif eall þæt getæl byð
todæled þurh seofon, & þær nan þing ne byð ofer þa seofon,
þonne beoð þær seofon <foreign>regulares</foreign>.
 52.32. Gyf þær byð an ofer þa seofon, oððe twa, þreo
oððe feower, fife oððe syxe, þonne beoð þær swa fela
<foreign>concurrentes</foreign> oððe rihtinga.
 52.36. Heræfter we moton us gegearwian mid gastlicum wæpnum,
þæt we magon þam scolierum þas þing rumlice gecyðan.
 52.38. We wyllað þæt hig understandon þisne cwide, <foreign>Vasa
fictilia tanto solent esse utiliora quanto et uiliora</foreign>, þeah we wace syn
& þas þing leohtlice unwreon, hig magon fremian bet þonne þa þe
beoð on leoðwisan fægre geglenged.
 54.4. Nu we wyllað gecyðan hu man sceal mid þam
<foreign>concurrentium</foreign> & þæra monða rihtingum findan hwylce dæge þa
monðas gan on tun.
 54.15. Eala wurðfulla wer, gyf þu wylt witan æniges monðes
gescead, hwylce dæge he cume to mannum, þonne nim þu þæs
monðæs rihtinga & þa concurrentes þe þy geare yrnað, þæra
fare we herbufan ætywdon.
 54.18. Gif þær beon ma þonne seofon, do aweg þa þær
ofer beoð, & wite mid fullum gesceade, gif þær byð an ofer þa
seofon, þonne tacnað þæt þæt se monð gæð on Sunnandæg
on tune.
 54.22. Gif þær beoð ofer þa seofon twa oððe þreo,
feower oððe fife oððe syxe, wite þu to soðe þæt þy dæges
cymð se monð to mannum.
 54.25. Heræfter hyt gerist þæt we gecyðon æfter þam
forman dæge, þæt ys æfter <foreign>kl</foreign>, hwylce dæge hyt sy.
 54.26. Nim þu, la geornfulla scoliere, ealle þa dagas þe
beoð agan æfter þam <foreign>kl</foreign> & do togædere & þæs dæges
gerim, þæt ys his <foreign>feria</foreign>.
 54.29. Sunnandæg hæfð <foreign>primam feriam</foreign> & Monandæg
<foreign>secundam</foreign> & Sæterndæg <foreign>septimam</foreign>.
 54.30. Syððan þis sig gedon, forlæt þæne anwyrðan
dæg: gif þær beo læs þonne seofon, swylc dæg hyt byð; gif
þær beoð seofon, þonne byð hyt Sæterndæg, swa þeos ræding
ætywð.
 56.10. Gerysenlic þis þing byð þam lareowe, þæt he na
forhele his hlosnere þæt riht þe he on þam cræfte can.
 56.12. Nu wylle ic bysne ætywan ymbe þa þing þe we nu
handledon & fæste ymbe wæron.
 56.13. <foreign>Kl Febris</foreign>, þe nu is, eode on tun on þunresdæg,
& nu to dæg, þonne is þis write, ys se fifta dæg.
 56.15. Do þærto fife, forþon þunresdæg hæfð fif
<foreign>regulares</foreign>: þonne beoð þær tyn.
 56.16. Forlæt þisne dæg: þonne beoð þær nigon.
 56.17. Todæl þa nigon þurh seofon: æne seofon beoð
seofon.
 56.18. Twa þær synt to lafe.
 56.19. Þa tacniað þæt hyt ys Monandæg, þe ic þis
gesette.
 56.19. Þis ylce understand be þam oðrum dagum.
 56.21. Æt sumum cyrre, Prudens, an snotor wita, me getæhte
þisne cræft: <foreign>Gualis feria est hodie</foreign>?
 56.30. Healdað an, & Februarius & Aprelis mid tyn
rihtingum synd underwriðode.
 56.31. Heræfter Maius sehð mid his endebyrdnysse endlufon
geferan, & Iunius glædlice upaspryt twelf rihtinga.
 58.1. & þæron stent Iulius Casere mid þryttenum þegnum
fægere gefrætwod.
 58.2. & Agustus eac, ealles folces frofor, mid feowertynum
rihtingum kynlice rixað.
 58.5. Nu on Lyden we wyllað þas þing preostum amearkian.
 58.27. Gyf þu wille witan mid fullum gesceade hwanon þa
<foreign>concurrentes</foreign> cumon, þonne gedo þu togædere ealle þæs geares
dagas, þæra synt þreo hundred & fif & syxtig daga on soðum
getæle.
 58.30. Todæl þas, eallswa we herbufan getæhton, þurh
seofon: <foreign>Septies quinquais fiunt trecentos quinquaginta</foreign>; þæt ys on
Englisc, Fiftig siðon seofon byð þreo hundred & fiftig.
 58.33. & gyt þær synt fiftyne.
 58.34. Todælað þa þurh seofon: twia seofon beoð
feowertyne.
 60.1. Þæt an þe þær ys to lafe, sete on foreweardum
þam circule þe man nemð <foreign>concurrentium</foreign>.
 60.2. Ælces geares <foreign>concurrentes</foreign> þu miht witan be þam
<foreign>datarum nonarum Aprilium</foreign>: locahwylce hig beoð, beoð swa fela
<foreign>concurrentes</foreign>.
 60.5. Gif hig beoð on Sunnandæg, þonne byð an; gif hig
beoð on Sæterndæg, þonne beoð seofon.
 60.7. <foreign>DE REGVLARIBVS FERIARVM</foreign>.
 60.8. Gyf þu wylle witan mid boclicum getæle hwanon þa
<foreign>regulares</foreign> cumon þe preostas cigeað <foreign>feriarum</foreign>, þonne todæl þu
þæra daga getæl þe beoð on twelf monðum on þa wisan þe we nu
dydon, ac þurh twelf.
 60.11. Twelf siðon þrittig, oððe þrittig siðon twelf,
beoð þreo hundred & syxtig.
 60.13. Nim þa fife & gif Martio, & cweð, <foreign>Martius
quinque</foreign>.
 60.15. <foreign>DE REGVLARIBVS LVNE</foreign>.
 60.16. Gyf þu wylle witan mid wisdome þæra rihtinga gescead,
þe geþungene preostas cweðað <foreign>lunares</foreign>, þonne do þu eallswa þu nu
dydest.
 60.18. Todæl þæs geares dagas þurh þrittig siðon
twelf, oððe twelf siðon þrittig: beoð þreo hundred & syxtig.
 60.20. Nim þa fife & gif Septembri.
 60.20. Of Septembres dagum & his monan ylde þu scealt findan
þæs æftran monðes rihtinga.
 60.22. Swylce ic þus cweðe: September hæfð þrittig daga
& fif rihtinga.
 60.24. Forlæt þa þrittig, forþon swa ealdne monan he
hæfð, & nim þa fife & gif Octobri.
 60.25. October hæfð an & þrittig daga & fif
<foreign>regulares</foreign>, & he hæfð nigon & twentig nihta ealdne monan.
 60.27. Nim þæt þrittig getæl & þæt an, & do
to þam fifum þe October hæfð: beoð syx & þrittig.
 60.29. Forlæt nigon & twentig forðon swa eald
sceal/ beon his mona, þonne beoð þær seofon.
 60.30. Gif þa Nouembri.
 60.31. Do þæt ylce be eallum þam oðrum.
 60.32. <foreign>DE EPACTIS</foreign>.
 60.33. Nu hyt gerist þæt we ymbe þa epactas wurdlion.
 60.34. Hig cumað, þæs ðe geþungene preostas reccað, of
þære sunnan geres dagum.
 60.35. On twelf monðum æfter þære sunnan ryne beoð
þreo hund daga & fif & syxtig daga, & æfter þæs monan
ryne beoð þreo hund daga & feower & fyftig.
 62.3. Nu geswutelige ic heron, understande se ðe wille, þæt
þære sunnan ger hæfð endlufon dagas ma þonne þæs monan ger.
 62.5. Þas endlufon we settað on foreweardum þam circule þe
man hæt <foreign>epactarum: nulle, xi</foreign>.
 62.8. <foreign>DE DVODECIM MENSIBVS</foreign>.
 62.9. Heræfter we wyllað amearkian þæra twelf monða
naman, & þæron gecyðan eall þæt gerad þæt heora gehwylcum
folgað.
 62.11. Ærest we wyllað fon on Ianuarium, forþon he ys
heafodhebba & eac þæs geares geendung, swa be him cwæð sum
geþungen wita: <foreign>Ianuarius dictus est eo quod sit limes et ianua anni</foreign>.
 62.15. <foreign>DE IANVARIO</foreign>.
 62.16. Se forma dæg, & eall se monð, ys gehalgod mid
Cristes gebyrdtide.
 62.17. & he hæfð an & þrittig daga æfter sunnan
ryne, & æfter þæs monan ryne þrittig, & seo niht byð
syxtyne/ tida lang, & se dæg hæfð eahta tida.
 62.19. Ealra tida þes monð hæfð seofon hund tida &
feower & feowertig; & on þissum monðe gæð seo sunne on
þæt tacn þe is <foreign>Aquarium</foreign> genemned, & þæron wunað þrittig
daga & tyn tida & healfe tid.
 62.24. <foreign>DE FEBRVARIO</foreign>.
 62.25. Se oðer monð hatte Februarius.
 62.25. He hæfð eahta & twentig daga æfter þære
sunnan ryne þreo ger; on þam feorðan geare, he hæfð nigon &
twentig, forðonþe an dæg awyxst binnan feower wintrum, & se byð
<foreign>bissextus</foreign> geciged, swa þa ealdan witan us gecyddon, & we wyllað nu
ymbe his gerynu geornlice smeagan.
 62.30. Ac ærest ys to witanne þæt se mona sceal habban his
<foreign>bissextum</foreign>, þæt ys þæt he hæfð þy geare anum dæge ma daga
þonne þy oðrum geare.
 62.33. Februarius hæfð <foreign>lunam uigessimam (641) nonam</foreign> þreo
gear, & þonne he sceal habban þrittig nihta ealdne monan.
 62.36. Nu we ealles spræce habbað ymbe þone wundorlican
<foreign>bissextum</foreign>, hyt byð geradlic þæt we ascrutnion his fare & apinsiun
his sið, hwanon he come, & hwa hine gesette, oððe hu he sy oððe
to hwam he mæge.
 64.7. <foreign>DE BISSEXTO</foreign>.
 64.8. On þam geare þe man hæt <foreign>solarem</foreign> on Lyden beoð
þreo hund daga & fif & syxtig daga, & syx tida.
 64.9. Þa synd on Lyden <foreign>quadrantes</foreign> genemned.
 64.10. Of þissum syx tidum aspringð up <foreign>bissextus</foreign>.
 64.11. Feower siðon syx beoð feower & twentig: swa fela
tida beoð þænne on þam dæge & on þære nihte.
 64.14. <foreign>DE BISSEXTO</foreign>.
 64.15. Gyt we eow cyðað ymbe þone arwyrðan <foreign>bissextum</foreign>.
 64.16. Forþon Romani hine gelogodon on þissum monðe, þæt
ys on Februario, forþam he ys scyrtest ealra monða & se ytemesta
æfter Lydenwarum.
 64.18. <foreign>Bissextus</foreign> ys forþon geciged, forþon <foreign>bis</foreign> ys twia
& <foreign>sextus</foreign> ys se syxta, forþam we cweðað on þam geare nu todæg:
<foreign>vi kl Martii</foreign> & eft on morgen <foreign>vi kl</foreign>.
 64.21. Hyt gelimpð æfre binnan feower geara fæce þæt
an dæg & an niht gewixst, & se dæg mid þære nihte sceal beon
swa deoplice asmead, þæt he fullice gefrætwod sy mid feower &
twentig tidum.
 64.25. <foreign>DE BISSEXTO</foreign>.
 64.26. Ymbe þises <foreign>bissextus</foreign> upasprungnysse oððe
gefyllednysse, we wyllað rumlicor iungum cnihtum geopenian, þæt hig
cyrtenlice his fandunga understandon, & þæt hig syððan his sydunge
oðrum gecyðon þe his gerena ne cunnon.
 64.31. <foreign>DE AVGMENTATIONE BISSEXTI</foreign>.
 64.32. Binnan anum monðe him geweaxað twentig <foreign>momenta</foreign>.
 64.33. Gif þu wille witan hu mycel beo <foreign>momentum</foreign>, wite þu
þæt to soðe þæt feowertig <foreign>momenta</foreign> wyrceað ane tid.
 66.1. On twam monðum gewixst þam <foreign>bissextum</foreign> an tid, & on
oðrum twam monðum oðer tid, & on þriddan siðum twam monðum him
gewixst seo þridde tid & binnan twelf monðum syx tida, & þæs
oðres eall swa fela, & binnan þam þriddan geare eall þæt ylce,
& on þam feorðan geare syx tida.
 66.7. We gecwædon ær on þissum gewrite þæt feower
siðon syx byð feower & twentig.
 66.8. Þa syx tida synd genemned þurh þæra circolwyrda
gleawnysse <foreign>quadrantes</foreign>.
 66.9. We witon to soðe þæt manega sydefulle clericas nyton
hwæt byð <foreign>quadrans</foreign> oððe <foreign>quadras</foreign>, ac we willað his mihta & his
trumnysse her geswutelian.
 66.12. <foreign>Quadrans</foreign> ys fyrðling oððe feorðan dæl ælces
þæra þinga, þe man mæg todælan on feower on emne.
 66.14. Se feorðan dæl byð <foreign>quadrans</foreign> geciged, beo hyt penig
oððe pund, swa þæt wel wat ceorlisc folc.
 66.16. We magon be þam punde rumlicor hyt gecyðan.
 66.17. Feower siðon syxti byð an pund.
 66.18. Se feorða dæl ys genemned <foreign>quadrans</foreign> on Lyden, & se
þridda <foreign>triens</foreign> & se oðer <foreign>quincus</foreign>, & se forma <foreign>libra</foreign>, þæt
ys pund.
 66.20. Þænne hyt ætgædere byð, <foreign>xx</foreign> scillingas beoð
on anum punde, & twelf siðon twentig penega byð an pund.
 66.22. Gyf an rice byð todæled, þonne byð se feorða
dæl <foreign>quadras</foreign> gehaten.
 66.23. Se ðe þone feorðan dæl ah, byð gecweden
<foreign>tetrarcha</foreign> on Grecisc.
 66.25. Us com nu to mode, hu se arwurða abbud Dionisius iu gefyrn
ymbe þisne wundorlican <foreign>bissextum</foreign> wæs sprecende.
 66.27. He sæde þæt Iulius, se mænigtywa casere, þisne
<foreign>bissextum</foreign> gemette oððe aspirode, & hine gelogode on þære stowe
þe we nu hine healdað, þæt ys on <foreign>vi kl (6630) Martii</foreign>.
 66.30. Þa fif dagas þe þær synd betwux <foreign>vi kl & kl
Martii</foreign>, hig synd genemned on Grecisc <foreign>interkalares</foreign> & on Lyden
<foreign>interpolares uel additi</foreign>, þæt synd þa togeihte dagas, oððe betwux
gesette; & eac on Grecisc, hig synd geciged <foreign>epagomene</foreign>, be þam ylcan
andgyte þe we nu cwædon.
 66.35. Þas fif dagas beoð þa rihtinga þe we gyfað Martio,
þus cweðende, <foreign>Martius quinque</foreign>.
 66.37. We cwædon herbufan þæt we woldon apinsian þæs
<foreign>bissextus</foreign> gerena.
 68.1. Nu habbe we be dæle gehrepod ymbe his sið & his
angin; nu þingð us þæt hyt sy swyðe geradlic, þæt we gecyðon
þam þe hyt mid fullum gesceade witan willað, þæt he wæs on
frymðe þisre worulde.
 68.5. We magon þæt to soðe geseðan þæt hyt swa
wæs, forðon we habbað trume gewitnysse on Hieronimum, þam
soðfæstan trahtnere, þe þus cwæð on þære gesetnysse be
worulde frymðe: <foreign>De hoc principio multi tractauerunt, sed hoc principium ego
sublimor</foreign>; Hieronimus cwæð þæt manega smeadun & trahtnedon ymbe
þis angin, oððe ymbe þis getæl, oððe ymbe þisne <foreign>bissextum</foreign>,
ac ic hig ealle oferhlifige oððe oferswyðe.
 68.12. Swa Andromachus, se wyrdwritere, cwæð þæt þes
<foreign>quadrans</foreign> wære on midre niht gesceapen, þæt ys on <foreign>xi kl Aprl</foreign>.
 68.15. Eac he cwæð þæt middaneard wære gesceapen on
middere nihte, & þæt he eft sceal beon on middre nihte toworpen; &
we gelyfað þæt hyt swa mæg beon, for ðam cwyde þe God ælmihtig
cwæð, On middre nihte wæs mycel hream geworden, Nu cymð se brydguma,
þæt ys Crist to dome.
 68.21. Þæt ys eac to witanne þam þe þis wyle cunnan mid
gesceade, þæt synd twelf tacna, & on þissum twelf tacnum wunað seo
sunne þreohund daga & fif & syxtig daga & syx tida.
 68.24. On þam forman geare þe <foreign>bissextus</foreign> byð, gæð seo
sunne on ærnemergen on þæt tacen þe ys Aries, þæt ys ram
genemned, & þæs oðres geares heo gæð on þæt tacen on
middum dæge, & þy þriddan heo sihð to þam tacne oð æfen,
& on þam feorðan geare heo ferecað on middre nihte to þam
foresprecenan tacne, & swa on þam fiftan geare he becymð to þam stede
þe heo ærest geset wæs on frimðe þisre worulde.
 70.3. For myclum wærscipe ys þe <foreign>bissextus</foreign> swa deoplice
aspyrod & mancynne swa openlice geswutelod.
 70.4. He cymð of þam <foreign>quadrante</foreign>, þæt ys of þam syx
tidum, swa we þæt habbað awriten & mid trumre gewitnysse
afæstnod.
 70.7. He ys swa gelogod þæt he naðron ne derað ne
Februario ne Martio, ac he mæg myclum fremian ealdum & iungum, þæt
hig þe wisran beon þe hig his fare cunnon.
 70.10. Wel borlice he forðstæppeð on þam feorðan geare,
& Februarius monð he upabret, þæt man eall þæt gear æfter
him clypað <foreign>bissextilis</foreign>.
 70.12. Þæt ys eac to gemunanne þam þe þas þing
þengð to asmeagenne, þe we ymbe syn maðeligende, þæt se
<foreign>bissextus</foreign> his cynestol gesytt on þam forman <foreign>vi kl Martii</foreign>, & on þam
æftran <foreign>vi kl</foreign> man sceal healdan Sanctus Mathias mæssedæges freols.
 70.17. Betwux þisre spræce sceal se rimre geþencean þæt
he gedo þæt Februarius monð þy geare hæbbe þrittig nihta ealdne
monan, beo he þær þær he beo nigon & twentig nihta eald geendod,
gif he byð beforan þam <foreign>intercalatum uel interpolatum diem</foreign>, þæt ys
gif he byð beforan þam gesettan dæge, oððe he byð betwynan þam
gelogodan dæge, þæt ys <foreign>bissextus</foreign>.
 70.24. Vnderstand þu geonglic þæt ic wyð þe nu
gerunige.
 70.25. Þes dæg gedeð æfter þæs monan ryne, gyf hyt
byð <foreign>communis</foreign> gear, þæt þy geare beoð þreohund daga & fif
& fiftig.
 70.27. Gyf hyt byð <foreign>embolismaris</foreign> oððe <foreign>embolismus</foreign>, þæt
ys eall an, þænne beoð þy geare þreohund daga & fif &
hundeahtatig daga.
 70.29. Þæt ys wislice to witanne, þæt <foreign>bissextus</foreign>, þe
we ymbe synd sprecende, þæt he gebyrað ægðer ge to þære sunnan
ryne ge to þæs monan.
 72.2. Soðlice gif man forwyrnð þam worigendan monan þæt
is <foreign>quadrans</foreign>, þæt ys <foreign>lunam xxx</foreign> þænne byð mycel gedwyld on þam
Easterlican termene; þæt gewyrð þæt man hæfð <foreign>lunam XIIII</foreign>
anum dæge ær his riht þegenscipe sy.
 72.6. Ac seo ræding pingð þæne scoliere mid scearpum
pricele, þe þus ys awriten on þam bocfelle: Gemun ðu, la rædere,
þæt þu gedo þy feorðan geare þæt Februarius monð hæbbe
þrittig nihta ealdne monan, & gedo þæt Martius hæbbe eallswa,
þy læs þe þæt Easterlice gescead ahwar tealtrige.
 72.11. & þæt we myngiað geþungene & iunge þæt
hig gedon þæt Martius mona ylde hæbbe <foreign>xxx</foreign> nihta ealdne monan, swa swa
his gewuna ys, þæt he natoðæshwon of his wege acyrre, forþan he ys
mundbora & rihtlicost gewurðod ealra monða.
 72.16. Nu us þingð genoh þæt we ymbe þæs <foreign>bissextus</foreign>
wurðscipe habbað þus gemotod, & ymbe his gerena manega þing
gehrepod.
 72.18. Gif hwylcum cnihte lyste ma þinga & deopra gesetnyssa
be him witan þonne we her habbað gebreued, þonne ræde he þæs
eadigan weres getingnyssa, Bedan, þæt æðelan boceres, oððe
Rabanes, þe wel gehende an asmeadun ymbe þisum cræfte.
 72.23. Nu we ealles ymbe þæs monan ylde spræce habbað,
& ymbe þære sunnan ryne manega þing geradlice atrahtnod, us
þingð wel beheflic, þæt we on þisre stowe ymbe þæne <foreign>saltus
lune</foreign>, þæt ys ymbe þæs monan hlyp, wurdliun, & hine gehandlion
eallswa boclice weras willað habban & healdan, þæt we beon wise
& wære þæt we nahwar ne gan of lage, þe læs us gesceamige
beforan þæs cynges dugoðe.
 72.30. Vton ærest gleawlice swyðe witan hwæt he sy to
soðe, & hwanon he come, & hwæt he do on þam gerime, oððe hwy
he sy swa gehaten, oððe hwa hine gemete, oððe hine þæs
wurðscipes cuðe, þæt he sceolde gestandan on þam rimcræfte.
 72.34. Ic wat gere þæt he ys þeodscipes wyrðe.
 72.36. Ðes <foreign>saltus</foreign>, þæt ys þes monan oferhlyp, he wyxst
wundorlice æfter boccræfte, eallswa ic nu cyðan wylle, lyste þam þe
lyste þisne cræft leornian vel cunnan.
 74.1. Hu mihte hyt beon, la wynsuma leornere, þæt binnan
nigontyne wintrum wurde an dæg gelytlod of þæs monan ylde, gyf þæt
ne dyde þæs monan swyftnys lytlum & lytlum þurh þa nigontyne gear
yrnende & þæne <foreign>saltus</foreign> wyrcende?
 74.7. Þas þing we wyllað openlicor gecyðan, gyme se ðe
wylle.
 74.8. Eallswa þære sunnan lætnys binnan feower geara
fæce gewyrcð ænne dæg, swa, þæsðe bec secgað vel
cyðað/, þa nigontyne gear gedoð þæt an dæg mid þære nihte
adwinð &, swylce ic swa cweðe, to nahte gewyrð.
 74.12. Kynewyrðe ræd hyt ys geþuht, & trumlic, þæt
we binnan þissum cafertune onmang þisre spræce.
 74.14. Hyt wæs wundorlic Moyses geteldgehliwung þæt Beda,
se æglæca lareow, mæge to gebugan, & gesyttan fægere
gebolstrod, & us glædum mode geswutelian þa þing þe him cvðe
synt.
 74.17. We lætað þæt se getiddusta wer her sitte, nu we
his gewritu smeagað.
 74.18. He cwæð on þære boc, þe he gesette be
gerimcræfte, & hig <foreign>De (7420) Temporibus</foreign> genemde, þus: <foreign>Constat enim
quia diminutio illa atque ablatio diei unius que quo quomodo agitur, per denos
atque nouenos annos conficitur</foreign>.
 76.7. Nu hæfð se eadiga wer us geopenod ymbe þæs <foreign>saltus</foreign>
weaxunge, ac þæt soðre ys to cweðenne ymbe his wanunge.
 76.9. Þas þing synt earfoðe on Englisc to secganne, ac we
wyllað þurh Cristes fultum hig onwreon swa wel swa we betst magon, &
þas meregrota þam beforan lecgan þe þisra þinga gyman wyllað.
 76.12. Þæs anes dæges wanung, hu heo byð geworden binnan
nigontyne wintrum, we wyllað gecyðan.
 76.14. Ælce geare wanað an tid & an prica & se
nigonteoða dæl anes prican.
 76.15. Se dæg hæfð feower & twentig tida: þonne we
þas tida todælað & ælcum geare gyfað ane tid on þam circule
þe yrnð nigontyne gear, þonne beoð þær fif to lafe.
 76.18. Vnderstand, la rædere, hwæt seo ræding cwyð:
<foreign>Has/ per (7620) quattuor multuplica</foreign>.
 76.20. Feower siðon fife beoð fif & twentig; & seo
tid stent on feower pricon.
 76.21. Gyf ælcum geare ænne prican; þonne gyt þær
byð an to lafe.
 76.23. Todæl þæt an wærlice, & gyf ælcum geare
swa hyt gan wyle; þænne binnan nigontyne wintrum hyt getimað þæt se
dæg & seo niht ateorað, þæt ys þæt þa feower & twentig
tida to nanum þinge gewurðað.
 76.27. We cwædon ær, eall swa þære sunnan slecnys
acenð anne dæg & ane niht æfre binnan feower wintrum, swa eac
þæs monan swyftnys awyrpð ut anne dæg & ane niht æfre ymbe
nigontyne gear, & se dæg ys gehaten <foreign>saltus lune</foreign>, þæt ys þæs
monan hlyp, forþan he oferhlypð anne dæg, swylce ic þis do to bysne.
 76.32. On þam nigonteoðan geare byð <foreign>luna prima</foreign> on <foreign>iiii kl
Februarius, (781) & luna secunda</foreign> on <foreign>iii kl, & luna iii</foreign> on <foreign>pridie
kl</foreign>.
 76.34. On <foreign>kl Septembris</foreign>, ne cweð þu <foreign>luna quarta</foreign>, ac wel
gleawlice cweð <foreign>luna quinta</foreign>; þonne gewyrcst ðu <foreign>saltum</foreign>.
 76.36. Swa near þam nigonteoðan geare, swa byð se niwa mona
bradra gesewen.
 78.5. Se mona wæs æt fruman on æfen gesceapen, &
æfre syððan on æfen byð his ylde awend.
 78.7. Æfter sumum þeodscipum byð þes <foreign>saltus</foreign> on <foreign>xv kl
Decembris</foreign>; Grecas hine healdað on <foreign>xi kl Aprelis</foreign>, & Dionisius abbud
hine heold on <foreign>xv kl Mai</foreign>.
 78.9. Egiptisce þeoda hine healdað on <foreign>vi kl October</foreign>: Romani
& Englisce þeoda hine healdað on <foreign>kl September</foreign>, swa we herbufan
smeaþanclice awriten habbað.
 78.13. Nu we habbað be þam <foreign>bissextum</foreign> & þam <foreign>saltum</foreign>
gemotud & be Ianuarium & Februarium manega þing gehrepode, nu wylle
we for iungra manna þingon uel lufe furðor ure spræce aþenian.
 78.16. Oft seo brodige henn, þeah heo sarlice cloccige, heo
tospræt hyre fyðera & þa briddas gewyrmð; swa we þenceað
iunglingas to frefrianne mid þissere lare.
 78.20. Crissimon ys þis tacen geciged, & man hyt mæg
settan to gewitnysse locahwær þam writere geþince.
 78.23. Ðeah ealle þa monðas synd mid mislicre blisse &
wurðscipe geglengde, þeah is Martius swyðost.
 78.24. He hæfð an & þrittig daga æfter þære
sunnan ryne, & æfter þæs monan þrittig, & se þridda &
eac se feorða <foreign>embolismus</foreign> byð on him.
 78.27. Se monð þe byð <foreign>embolismus</foreign>, he sceal habban <foreign>xxxtig</foreign>
daga, & he geicð þæt ger wel trumlice, þæt þæs geares
beoð þreottyne monðas fram þære Easterlican tide þæt heo eft
cume.
 80.3. Þu scealt gyman swyðe georne hwænne <foreign>viii id Martius</foreign>
ga on tun, & loca swyðe georne hwær beo <foreign>luna prima</foreign> þæræfter,
& wite þæt he gebyrað to þære Easterlican tide.
 80.6. & hawa swyðe scearplice hwær sy <foreign>xii kl Aprelis</foreign>,
& wite þu to soðe þæt Easterdæges <foreign>terminus</foreign> ne mæg beon
ær þam <foreign>datarum</foreign>, þæt ys ær þam dæge, ne begeondan <foreign>xiiii
(80/10) kl Mai</foreign>.
 80.10. & wite þu mid fullum gesceade, þæt Easterdæg
ne mæg beon ær <foreign>xi kl Aprl</foreign>, ne begeondan <foreign>vii kl Mai</foreign>.
 80.13. Ðis tacen bið gesett þær þa deopan þing beoð
unkydde.
 80.15. On þissum monðe gesceop God ælmihtig ealle gesceafta
gesewenlice & ungesewenlice.
 80.17. He cwæð, Gewurðe leoht; & hyt gewearð; Se
dæg wæs on <foreign>xv kl Aprelis</foreign>.
 80.18. On þam oðrum dæge, He geworhte <foreign>firmamentum</foreign>,
þæt ys þeos heofon.
 80.20. Heo ys gesewenlic & lichamlic, ac swaþeah we ne magon
hig næfre geseon for þære fyrlenan heahnysse.
 80.22. Seo heofon beligð on hyre bosme ealne middaneard, &
heo æfre tyrnð onbutan us.
 80.23. Heo ys swyftre þonne ænig mylenhwiol, eall swa deop
under þisre eorðan swa heo ys bufan.
 80.25. Eall heo ys synewealt & ansund, & mid steorrum
amet.
 80.26. Soðlice þa oðre heofenan, þe bufan hyre synt &
beneoðan, synt ungesewenlice & mannum unasmeagendlice.
 80.28. Synd swa þeah ma heofena, swa swa se witega cwyð: <foreign>Celi
(82/1) celorum</foreign>.
 80.30. Þas heofona tacniað þa apostolas & þa witegan:
be heom ys gecweden: <foreign>Celi enarrant gloriam Dei</foreign>.
 80.32. On þam þriddan dæge, þæt ys on <foreign>xiii kl
Aprelis</foreign>, He gesceop ealle trywcynna & eall grennyssa.
 82.5. On þam feorðan dæge, þæt ys on <foreign>xii kl Aprelis</foreign>,
He gesceop sunnan & monan & steorran & ealle tungla, & on
ærnemergen þæs dæges up aras seo beorhte sunne riht on eastende
þære heofone, & þæne monan þæs ylcan æfenes He gesette
on þære ylcan stowe, & he wæs full swa swa he byð þonne he
byð fiftyne nihta eald.
 82.11. Þæne forman dæg þisre worulde man mæg findan,
swa ic herbufan cwæð, þurh þæs lengtenlican emnihtes dæg,
forþon se emnihtes dæg ys se feorða dæg þissere worulde
gescapennysse/.
 82.14. Þry dagas wæron ær þam dæge butan sunnan &
monan & eallum steorrum.
 82.15. On þam fiftan dæge, þæt ys on <foreign>xi kl</foreign>, He gescop
eall wyrmcynn & creopende & fleogende & swymmende & slincgende
& þa myclan hwælas & þa lytlan sprottas & eall fisckynn on
myslicum & mænigfealdum hiwum.
 82.19. On þam syxtan dæge, þæt ys on <foreign>x kl Aprelis</foreign>, He
gescop eall deorcynn & ealle nytenu þe on feower fotum gað &
þæne man, Adam & Euan, & þa He gebletsode.
 82.22. On þam seofoðan dæge, He geendode His weorc, þæt
ys <foreign>ix kl Aprelis</foreign>, & seo wucu wæs agan, & He gebletsode þæne
dæg.
 82.25. Se eahtoða dæg com þa æfter þam seofoðan &
gewearð to þam þæs dæges þe wæs <foreign>viii kl Aprelis</foreign>.
 82.26. Se dæg wæs amearcod on Godes foresceawunge.
 82.27. On þam dæge wæron englas gesceapene; on þam
dæge wæs se heahengel Gabriel asend to Sancta Maria; on þam ðæge
he aras of deaðe; on þam dæge Godes gast com to mancynne.
 82.30. He ys halig sunnadæg: þonne ealle dagas ateoriað,
þonne þurhwunað he aa on his symbelnysse.
 84.2. He ys engla bliss & ealra haligra ece frofor.
 84.4. God þrowode on þissum monðe, & He aras of deaðe
& He Hine ætywde His leorningcnihtum on þam datarum þe we rædað
<foreign>vi kl Aprelis</foreign>.
 84.7. Be dæle we habbað gehrepod Martius monð; nu wylle we
ymbe Aprilis wurðscipe wurdlian.
 84.8. He ys mid manegum þingum gefrætwod.
 84.9. An þæra þinga ys þæt we sceolon witan mid fullum
gesceade hwær þæs monan niwnys beo on Martio up asprungen, & oðer
þæt we sceolon witan hwær he beo <foreign>xiiiima</foreign> æfter þære emnihte,
& þridde þæt we sceolon healdan þa Eastertid on þære
þriddan wucan, & feorðe þing ys þæt we anbydion þæs
sunnandæges & se mona ne beo þy dæges na læssa þonne fiftyne
nihta ne þæs dæges na yldra þonne an & twentig nihta.
 84.17. On þissum monðe oft byð se Easterlice tid gehealden,
& on <foreign>pridie non Aprelis</foreign> byð geendod se þridda <foreign>embolismus</foreign> & se
seofoða.
 84.19. & on <foreign>non Aprilis</foreign> byð se forma termen on þam
circule þe ys <foreign>decennouenalis</foreign> oððe <foreign>pascalis</foreign> gehaten.
 84.21. & on <foreign>xv kl Mai</foreign> gæð seo sunne on þæt tacen
þe ys Taurus geciged.
 84.23. Easterdæg ne mæg beon næfre ær <foreign>xi kl Aprelis</foreign>
ne æfter <foreign>vii kl Mai</foreign>.
 84.24. Þeah se mona beo <foreign>xiiii</foreign> nihta eald ær <foreign>xi kl Aprelis</foreign>
oððe æfter <foreign>vii kl Mai</foreign>, wite þu to soðe þæt he ne gebyrað to
þære Easterlican tide.
 84.28. Þes monð hæfð tyn tida on niht & <foreign>xiiii</foreign> on
dæg.
 86.1. Vton nu heræfter sceortlice sprecan ymbe Maium.
 86.2. Þeah he wynsumlice blowe & blædnyssa fægere
geyppe, seo Easterlice tid hine wynsumlicor gefrætwað.
 86.3. Maius hæfð an & þrittig daga, & on þam
nigoðan dæge sumor gæð on tun, & on þam eahtateoðan dæge
seo sunne gæð on þam tacne þe ys Gemini genemned: & he hæfð
eahta tida on niht & syxtyne on dæg.
 86.8. Æfter him Iunius sihð to mancynne; & he hæfð
þrittig daga, & wel gelome byð Pentecosten on him geendod.
 86.10. & seo sunne gæð on þam tacne þe ys Cancer
gehaten.
 86.11. & on <foreign>xii kl Iulius</foreign> byð sunstede, þæt ys on
Lyden <foreign>solstitium</foreign> & on Englisc midsumor.
 86.12. Twegen sunstedas synd & twa emniht on þam twelf
monðum, & twelf tacna, & feower timan, & feower ylda on mankynne,
& feower stafan on Adames naman, & feower gesceaft.
 86.16. Ealle þas þing we wyllað her amearkian, þæt se
iunga preost mæge beon þe wisra, þe he þas þing gesihð.
 86.18. Eac her ys geswutelod Godes nama, þæt ys <foreign>Deus</foreign>.
 86.19. Ram; fearr; getwysan; crabba; lyo; mæden; wæge, vel
pund; næddre; scytta; bucca; wætergita; fixas.
 86.20. Æfter Iunium cymð Iulius: he hæfð an &
þrittig daga æfter þære sunnan ryne, & æfter þæs monan
þrittig: & <foreign>xv kl Augustus</foreign> gæð seo sunne on þæt tacen þe ys
genemned Leo.
 86.24. & ymbe fiftyne niht Agustus sihð to mannum mid
genihtsumum hærfeste; & <foreign>autumnus</foreign>, þæt ys hærfesttima, cymð
to mancynne binnan seofon nihta fyrste.
 86.27. & þes monð hæfð an & þrittig nihta
æfter þære sunnan ryne, & nigon & twentig æfter þæs
monan: & seo sunne gæð on þæt tacen þe hatte Virgo on <foreign>xv kl
Septembris</foreign>; & seo niht hæfð tyn tida & se dæg feowertyne;
& se <foreign>saltus lune</foreign>, þæt ys þæs monan hlyp, byð betwyx <foreign>pridie
kl Augusti</foreign> & betwyx <foreign>kl</foreign>.
 88.4. September hæfð þrittig daga æfter þære sunnan
ryne, & eall swa æfter þæs monan; & seo sunne gæð on
þæt tacen þe hatte Libra, on <foreign>xv kl Octobris</foreign>; & seo emniht byð
þæræfter on <foreign>xii kl Octobris</foreign>, eall swa we hyt habbað amearcod her
beforan; & þes monð hæfð twelf tida on þære nihte þe seo
emniht byð, & twelf on dæg.
 88.9. Syððan langað seo niht & wanað se dæg eall
þæt <foreign>xiima kl Ianuarii</foreign> cymð to mancynne.
 88.12. October hæfð an & þrittig daga æfter þære
sunnan ryne, & æfter þæs monan þrittig: & seo sunne gæð
on <foreign>xv kl Nouember</foreign> on þæt tacen þe hatte Scorpio: & þes monð
hæfð feowertyne tida on niht & <foreign>x</foreign> on dæge.
 88.16. Heræfter cymð Nouember mærlice geglenged to
mancynne; & he hæfð þrittig daga æfter þære sunnan ryne,
& eall swa æfter þæs monan; & seo sunne gæð on <foreign>xv kl
December</foreign> on þæt tacen þe ys Sagittarius genemned; & heræfter
cymð <foreign>kl Decembris</foreign>.
 88.20. He hæfð an & þrittig daga æfter þære
sunnan ryne, & æfter þæs monan <foreign>ix</foreign> & twentig; & seo sunne
gæð on <foreign>xv kl Ianuarii</foreign> on þæt tacen þe hatte Capricornus; &
þæt ymbrenfæsten byð on þissum monðe, & hyt sceal beon
gefæst onsundron.
 88.25. Gyf middeswintres mæssedæg byð on Sunnandæg,
þonne sceal man fæstan on þam ærran Sæternesdæge.
 88.27. Þes monð hæfð eahtatyne tida on niht & syx on
dæg.
 88.28. Þas twelf monðas þe we habbað ymbe gereht, hig
habbað ealra daga þreohund daga & fif & syxtig daga & syx tida,
þæt ys twa & fiftig wucan.
 90.1. Ealle þas monðas habbað ætgædere eahta þusend
tida & seofonhund tida & syx & syxtig tida.
 90.3. Se monð þe hæfð þrittig daga & anne dæg, he
hæfð seofonhund tida & feower & feowertig.
 90.5. Swa Ianuarius & Martius & Maius & Iulius,
Augustus, October & December þas habbað swa fela tida swa we nu
cwædon.
 90.7. Aprelis, Iunius, September & Nouember habbað feower
& twentig læs: & Februarius, forðon he ys se læsta & he
hæfð twegra daga læs þonne þa oðre, forþon he forlæt eahta
& feowertig tida.
 90.11. Heræfter we wyllað eow amearkian hwylce monðas
habbað þrittig nihta ealdne monan, hwylce nigon & twentig.
 90.13. Ianuarius, Martius, Maius, Iulius, September, Nouember þa
sceolon habban þrittig nihta ealdne monan, buton hyt awende se mihtiga
<foreign>embolismus</foreign>.
 90.15. Hyt getimað þæt se <foreign>embolismus</foreign> byð on <foreign>kl
Decembris</foreign>, þæt ys on þam monðe þonne sceal he habban þrittig
nihta ealdne monan agen gecynde, & Ianuarius þurh gewunan, &
Februarius for þan <foreign>bissextus</foreign>, þe æfre binnan þam feorðan geare
cymð mid gewisse, & Martius sceal habban þrittig nihta ealdne monan
forþam hyt him swa gedihte mid fulre mihte se ðe mid eallum gesceade þa
þing gegaderode.
 90.24. Þæt sceolon preostas witan mid fullum gerade, þæt
feower ymbrenfæstenu beoð on twelf monðum, eall swa feower timan beoð
& feower ylda & twegen sunstedas & twa emniht.
 90.28. Her synd þæra twelf monða naman awritene.
 90.29. Ðas þing we underwriðað mid þrim swerum, þa synd
fægere geciged, swa þa fotstanas wynsumlice geswuteliað þam þe hig
sceawiað.
 90.32. Ymbe þa feower timan we wyllað cyðan iungum preostum
ma þinga, þæt hig magon þe ranclicor þas þing heora clericum
geswutelian.
 90.34. <foreign>Ver</foreign> ys lengtentima, & he gæð to tune on <foreign>vii id
Februarii</foreign>; & he byð wæt & wearm; & þry monðas he byð
betwux mannum; & he hæfð an & hundnigontig daga; & he
hæfð emniht.
 92.3. Se oðer tima hatte <foreign>æstas</foreign>, þæt byð sumor.
 92.4. On lengtentiman springað oððe greniað wæstmas,
& on sumera hig weaxað, & on hærfest hig ripiað.
 92.6. Sumor byð wearm & drigge; & þes tima byð þry
monðas, & he hæfð hundnigontig daga; & he gæð to mannum on
<foreign>vii id Mai</foreign>; & he hæfð sunstede.
 92.9. Se þridda tima ys <foreign>autumnus</foreign> on Lyden gecweden, & on
Englisc hærfest: boceras getrahtniað þæne naman for þære ripunge
oððe for þære gaderunge.
 92.12. Hig cweðað: <foreign>Autumnus propter autumationem uel propter
maturitatem</foreign>.
 92.13. Se gæð on <foreign>vii id Augusti</foreign> to tune; & he byð
þry monðas; & he hæfð emniht; & he hæfð hundnigontig
daga; & he byð drigge & ceald.
 92.16. Se feorða tima ys genemned <foreign>hiemps</foreign> on Lyden & winter
on Englisc.
 92.17. He hæfð sunstede, & twa & hundnigontig daga;
& he byð þry monðas; & he byð ceald & wæt.
 92.19. Eall swa þas feower timan synd on þam gerime amearcod
swa hig eac wrixliað wyð mancynne.
 92.21. Eac ys þam preoste to witanne þæt þes middaneard
stent on feower gesceaftum underwryðed, & eac mid feower
mægenþrymmum gefrætwod.
 92.23. Þa feower gesceaft synd þus geciged: <foreign>ær, ignis,
aqua, terra</foreign>; & þa feower mægna þus synd genemned: <foreign>iustitia,
prudentia, temperantia, fortitudo</foreign>.
 92.26. & þas þing we wyllað her amearkian.
 92.30. Fela we habbað gesett & manige þing gehrepod ymbe
þissum þingum, & gyt us gelustfullað þas þing to geopenianne.
 92.32. We witon þæt þære næddran attor ys þæs
mannes unhælo: swa þas þing þincað þam arasedum clericum
unweorðlice, ac þam þe þæt Lyden ne understandað, hig magon þe
leohtlicor witan hwæt gerimcræft forstande.
 94.4. We cwædon herbufan hwanon se <foreign>bissextus</foreign> cymð, &
manega þing we cyddon ymbe his fare; & þæræfter we geswutelodon
ymbe þæs <foreign>saltus lune</foreign>, þæt ys þæs monan hlyp, & hwanon
he cymð, & hu he byð, & to hwan he gewyrð binnan nigontyne
wintrum we amearkodon.
 94.9. We wæron atende grimlice swyðe ær we mihton þas
gerena aspyrian, ac us com hrædlice fultum, we gelyfað of heofenum, swa
hyt ræd ys þæt ælc æðele gife nyðerastihð fram þam
Fæder ealra leohta.
 94.12. Eac me com stiðlice to mode hu þa getyddustan boceras
gewyrceað <foreign>sinelimpha</foreign> on heora uersum.
 94.14. Hwæt, hig ærest apinsiað wærlicum mode þa naman
& þa binaman & heora declinunga, & gymað hwylce naman
geendiað on <foreign>a</foreign> oððe on <foreign>e</foreign>, & eac hwylce on <foreign>i</foreign> oððe on <foreign>o</foreign>
oððe on <foreign>v</foreign>.
 94.19. Syððan hig þa word aginnað to aweganne mid þam
biwordum, swylce ic þus cweðe: <foreign>Byrhtferðus ipse scripsit bene, beneque
docet ille suis discipulis</foreign>.
 94.21. Of þissum fif uocales wyrcað preostas heom anne circul.
 94.22. Ðærto hig gewriðað þæne nymendan dæl &
gesamniað oððe geendebyrdiað þa gefegnyssa & forsettað
þæne dæl þære spræce þærto eacan, & mid heora modes
gebetron witon wel, hwæt byð <foreign>lamentum, carmen, & ue</foreign>, geomrung
&/ leoð & wawa; <foreign>euax & euge</foreign> hig ascrutniað & to heora
freondum ægðer cweðað, þonne heom heora wise licað.
 94.27. Hig eac deoplice þa stefna þæs lyftes swege
gesleað, & mid þære tungan clypole þæne sweg gewynsumiað
& on feower wisan todælað, þæt he beo cuð þam þe hig
gehyrað.
 94.30. Hig eac tosceadað þæt stæfgefeg on þrym wisan
geaplice swyðe.
 96.1. <foreign>Barbarismum</foreign> hig wel snotorlice on heora gesetnysse
forbugað, & eac <foreign>barbarolexin</foreign> on Lydenre spræce hig forcyrrað.
 96.3. Se ðe his agene spræce awyrt, he wyrcð <foreign>barbarismum</foreign>;
swylce he cweðe, þu sot þær he sceolde cweðan, þu sott.
 96.5. Se ðe sprycð on Frencisc & þæt ne can ariht
gecweðan, se wyrcð <foreign>barbarolexin</foreign>; swylce he cweðe, <foreign>inter duos setles
cadet homo</foreign>, þonne he sceolde cweðan, <foreign>inter duos sedes</foreign>.
 96.8. Þis is <foreign>solecismus: inter nobis pro inter nos</foreign>.
 96.8. Wel gelome hig aspyriað þæs <foreign>solecismus</foreign> unþeawas,
þæt synd <foreign>scema</foreign> on Lyden, & on Englisc hiw; & eac hig prutlice
gymað þæs <foreign>miotacismus</foreign> gefleard; þa synd on Grecisc <foreign>kakosyntheton,
uitiosa compositio</foreign> gecwedene, & synt lyðre gesetnyssa; swylce ic þus
cweðe: <foreign>bonum aurum, iustum (9615) amicum</foreign>, þonne ic hyt sceolde þus
todælan: <foreign>bonum aurum uel iustu amicum</foreign>.
 96.16. Æfter þissum, hig gehleapað on <foreign>metaplasmum</foreign>,
þæt ys þæt hig gewurðiað heora spæce & heora meteruersa
gesetnyssa, & cyrtenlice <foreign>scemata lexeos & dianoeas</foreign> ascrutniað.
 96.19. <foreign>Scemata lexeos</foreign> beoð þæra worda gesetnyssa, &
<foreign>dianoeas/</foreign> byð þæt andgit.
 96.21. Gebyriað þam gleawestum witum to gymanne.
 96.21. <foreign>Scemata lexeos</foreign> gebyriað to þam bocerum þe beoð
cyrtenlice getydde on þam cræfte.
 98.1. Hwæt, hi þa gemetu & þa gewunan, þæt byð
<foreign>tropus</foreign> on Grecisc & <foreign>mos</foreign> on Lyden, geornlice awegað, þæt hig
cunnon fægere todælan hwæt byð betwux <foreign>ab animali ad animale &
ab inanimali (985) ad inanimale & ab inanimali ad animale et ab animali
ad/ inanimale</foreign>.
 98.6. Ða wynsume boceras, fægere hig todælað þa
<foreign>scanssiones uel cesuras</foreign>, þæt synd þa todælednyssa on þam uersum:
þa synd þus genemde: <foreign>coniuncta, distincta, mixta, diuisa</foreign>,þæt synd
geþeodde, toslitene, gemengde, todælede.
 98.10. Þa todælednyssa on þam uersum synd feower, þæs
ðe þa gleawe boceras tellað & synd þus on Grecisc gecwedene:
<foreign>pentemimeris/, heptamimeris, catatriton trocheon, bucoliceptomen</foreign>.
 98.13. Hig secgað, þe þas þing cunnon, þæt
<foreign>pentemimeris/</foreign> byð þe todælð þæt uers on þam oðrum fet &
byð gemet healf fot to lafe, swa þis ys: <foreign>cum tua gentiles</foreign>.
 98.18. <foreign>Heptamimeris</foreign> byð þænne æfter þam þriddan
fet byð gemet <foreign>sillaba</foreign>, þæt ys stæfgefeig, swa we nu cweðað:
<foreign>cum tua gentiles studeant</foreign>.
 98.21. <foreign>Kata triton trocheon</foreign> byð þonne man gemet on þære
þriddan stowe <foreign>trocheum</foreign>, þeah he ne mæge þær beon, ac þær
stant sum þing of <foreign>dactilo</foreign>, swylce ic þus cweðe: <foreign>Grandisonis pompare
modis</foreign>.
 98.25. <foreign>Bucoliceptomen</foreign> byð þænne þæt uers æfter
þam feorðan fet næfð nan þing, swylce Byrhtferð ðus cwede:
<foreign>Semper principium sceptrum iuge gloria consors</foreign>.
 100.2. Hyt nys na to wandianne preostum to gecyðanne ymbe
þæra bocera <foreign>saltus</foreign>, þæt ys on Grecisc <foreign>synalympha</foreign>.
 100.4. Iunge preostas witon mid fullum gesceade þæt se dæg
& seo niht habbað feower & twentig tida; swa eac þa scolieras
witon, þe synt getydde on boclicum cræfte hig witon mid getingnysse heora
modes þæt þæt rihtmeteruers sceal habban feower & twentig timan.
 100.8. Swa fela <foreign>semiuncias</foreign> beoð on þam punde.
 100.9. Hawiað geornlicre gesihðe, la, arwyrðe preostas, hu
boceras awringað up þæne <foreign>saltus</foreign> on heora cræfte: <foreign>Arcta uia est,
uere/ que ducit ad atria uite</foreign>.
 100.13. <foreign>Arcta ui</foreign> is <foreign>dactilus</foreign>, & <foreign>dactilus</foreign> stent on anum
langum timan & twam sceortum, & <foreign>spondeus</foreign> stent on twam langum.
 100.15. <foreign>est ue spondeus</foreign>: forlæt þæne clypolan <foreign>a</foreign>,
oððe þæne stemhlowan.
 100.16. <foreign>re que, ducit ad atria uite</foreign>.
 100.18. Me þingð þæt þæra preosta <foreign>saltus</foreign> oferstige
þisne boclican <foreign>saltus</foreign>, forþan he ys wundorlic, & eac beheflic to
cunnanne.
 100.21. We wyllað nu on þisre stowe þa seofon rædinga
awritan þe ymbe þa seofon gear synd gedihte, þe man hæt
<foreign>embolismaris</foreign>.
 100.23. Þeos forme ræding sprycð ymbe þæt forme ger
þe man hæt <foreign>embolismaris</foreign>.
 100.25. Ðas rædinga syndon wide cuðe on Lyden, forþan us
gelustfullað þæt andgit nu eow gecyðan on Englisc þæt þa
boceras cunnon on Lyden, On þam þriddan geare þæs circules þe hatte
<foreign>nulle, xi, xxii</foreign> synd twa & twentig <foreign>epacte</foreign>: forþon byð se mona on
Septembre & on Octobre <foreign>xxvii</foreign>, & on Nouembre & Decembre <foreign>xxix</foreign>.
 102.6. Soðlice se mona þe byð <foreign>xxix</foreign> on <foreign>kl Decembris</foreign> &
þær geendað, he is his, & se mona þe ongynð on <foreign>iiii nonas
Decembris prima</foreign>, & geendað þrittig nihta eald on <foreign>pridie kl Ianuarii</foreign>,
he ys <foreign>embolismaris</foreign>.
 102.9. & se witodlice þe ongynð <foreign>prima</foreign>, þæt byð
niwe, on <foreign>kl Ianuarii</foreign>, he ys his, & þu scealt þonne þrittig nihta
ealdne geendian.
 102.12. Nu þu, la cleric, fundist þæs <foreign>embolismaris</foreign> monan
on þam forman geare, & he wæs niwe on <foreign>kl Ianuarii</foreign>, & þa oðre
farað swa heora endebyrdnysse ys, þæt he cwyð <foreign>ceterae</foreign>.
 102.15. Se diptongon tacnað mycel on halgum bocum; swa þa
getydde munuccild þæt heom betweonan forwel oft wealcað.
 102.20. Seo oðer ræding sprycð ymbe þone oðerne
<foreign>embolismus</foreign> se byð on þam syxtan geare on þam circule <foreign>nulle xi</foreign>, &
ealle swa on þam circule <foreign>None Aprelis</foreign>.
 102.22. Þy geare beoð fif & twenti epacte; forðam bið
se mona on <foreign>kl Septembris</foreign> þrittig nihta eald: forþon he byð his &
þær he byð geendod.
 102.25. Soðlice se mona þe onginð <foreign>prima</foreign> on <foreign>iiii non
Septembris</foreign> & byð þrittig nihta eald on <foreign>kl Octobris</foreign>, he byð
<foreign>embolismus</foreign>.
 102.27. & se mona þe onginð <foreign>prima</foreign> on <foreign>vi nonas Octobris</foreign>
& on <foreign>iii kl Nouembris</foreign> byð geendod <foreign>xxix</foreign> se byð Octobris.
 102.29. On <foreign>kl Nouembris (1041) & Decembris</foreign> byð luna <foreign>ii</foreign>;
on <foreign>kl Ianuarii</foreign> he byð feower nihta eald, swa swa his gewuna ys.
 102.32. Seo þridde ræding cwyð þæt on þam eahtoðan
geare beoð seofontyne epacte; forþan byð se mona on <foreign>kl Septembris &
Octobris xxii</foreign>; þæt ys twa & twentig nihta; on <foreign>kl Nouembris &
Decembris xxiiii</foreign>; on <foreign>kl Ianuarii xxvi</foreign>; on <foreign>kl Februarii xxvii</foreign>; on <foreign>kl
Martius xxvi</foreign>; on <foreign>kl Aprelis</foreign>, & on <foreign>kl Mai xxvii</foreign>; on <foreign>kl Iunii &
Iulii xxix</foreign>; on <foreign>kl Augusti (10410) prima</foreign>, þæt ys anre nihte eald; on
<foreign>kl Septembris iii</foreign>.
 104.11. Hwi, la broðer, dest ðu þæt þæs monan yld
byð on anre ylde on <foreign>kl Aprelis & Mai</foreign>, þænne þu hyt næfre swa
gemetst on þam getele?
 104.13. Ic wat þæt ic þe mot andsware syllan.
 104.14. Witodlice forþam þe se mona þe byð seofon &
twentig nihta eald on <foreign>kl Aprelis</foreign>, & on <foreign>iiii non Aprelis xxviii</foreign>, &
on <foreign>iii non Aprelis xxix</foreign>, on <foreign>pridie non Aprelis xxx</foreign>, se byð <foreign>embolismus</foreign>,
& þær he byð geendod; & se ðe onginð on <foreign>non Aprelis</foreign>, he
byð þære Easterlican tide, & he becymð <foreign>quartadecima</foreign> on
<foreign>quartadecima kl Mai</foreign>, & he byð geendod <foreign>xxix</foreign> on <foreign>quinta non Mai</foreign>,
& he byð Aprelis mona.
 104.21. & se soðlice þe byð <foreign>prima</foreign> on <foreign>quarta non Mai</foreign>,
& byð geendod <foreign>xxx iiii non Iunii</foreign>, se byð Maius mona.
 104.23. & se mona þe ongynð <foreign>prima iii non Iunii</foreign>, &
byð geendod <foreign>xxix</foreign> in <foreign>kl Iulius</foreign>, he byð Iunius mona.
 104.25. & soðlice se mona þe byð ongunnen on <foreign>vi non
Iulii</foreign>, & byð geendod <foreign>xxx</foreign> on <foreign>pridie kl Augusti</foreign>, se byð Iulius
mona.
 104.27. Syððan hyt getimað, þæt se mona byð on <foreign>kl
Augusti prima</foreign> & on <foreign>kl Septembris iiiior</foreign>.
 104.29. Nære þæt se mona wære on anre ylde on <foreign>kl
Aprelis</foreign> & on <foreign>kl Mai</foreign>, þonne gelumpe þe mycel gedwyld on þam termine
þære Easterlican tide, þe byð on <foreign>quartadecima kl Mai</foreign>, & hyt
getimode, þæt se mona nære <foreign>quarta decima</foreign> ac <foreign>quintadecima</foreign>, &
wurde þe þæt þonne to myclum gedwylde on þære Easterlican tide
oððe on þæs monan ylde.
 106.5. Ðas þry <foreign>embolismi</foreign> beoð on þam eahta gearum, þe
rimcræftige weras on Grecisc hatað <foreign>ocdoade</foreign> & on Lyden <foreign>octo anni</foreign>
& on Englisc eahta gear.
 106.7. Eahta & endlufon beoð nigontyne: swa lange yrnð se
circul, & on þam circule syndon seofon gear <foreign>embolismares</foreign> & twelf
<foreign>communes</foreign>.
 106.11. Þa endlufon gear þe beoð æfter þam eahta gearum
hatton on Grecisc <foreign>endekade</foreign>, & on Lyden <foreign>xicim</foreign>, & on Englisc
endlufon.
 106.13. Soðlice on þam endlyftan geare þæs circules,
þonne se forma <foreign>embolismus</foreign> byð on þam <foreign>endecade</foreign>, þæt ys on þam
endlufon gearum, þonne beoð <foreign>xxtig epacte</foreign>, & forþan byð se mona
on <foreign>kl Septembris & Octobris xxv</foreign>, & on <foreign>kl Nouembris & Decembris
xxvii</foreign>; on <foreign>kl Ianuarii, xxviiii</foreign>; on <foreign>quarta non Ianuarii xxxtig</foreign> nihta eald,
& he byþ þær geendod.
 106.19. & se mona byð <foreign>embolismus</foreign>.
 106.20. On <foreign>tertia non Ianuarii luna prima</foreign>, & on <foreign>pridie kl
Februarii xxix</foreign> on <foreign>kl Februarii xxx</foreign>: þes mona gebyrað Ianuario.
 106.22. On <foreign>quarta n Februarii luna prima</foreign>; on <foreign>pridie kl Martii
luna xxvii</foreign>; on <foreign>kl Martii xxviii</foreign>; on <foreign>vi non Martii xxix</foreign>: þes byð
Februarius mona.
 106.25. Witodlice se mona, þe onginð on <foreign>v non Martii</foreign> niwe
& byð adwæsced oððe geendod þrittig nihta eald on <foreign>kl Aprelis</foreign>,
he byð Martius mona.
 106.28. & se mona, þe byð anre nihte eald on <foreign>iiii non
Aprelis</foreign>, he byð Aprilis, & he byð adwæsced nigon & twentig
nihta on <foreign>pridei kl Mai</foreign>.
 108.1. & se ðe onginð <foreign>prima</foreign> on <foreign>kl Mai</foreign>, he byð his;
& he sceal geendian þrittig nihta eald.
 108.3. Þa oðre fyliað heora gewunan.
 108.4. Be þam Oðrum <foreign>Embolismum</foreign>.
 108.5. <foreign>De secundo anno embolismi</foreign> þe byð on þam <foreign>endecade</foreign>,
synt, swa seo ræding cwyð, þreo & twentig epacte; forþan byð se
mona on <foreign>kl Septembris & Octobris xxvii</foreign> & on <foreign>kl Nouembris &
Decembris xxx</foreign>.
 108.8. Soðlice se mona þe byð on <foreign>kl Nouembris xxx</foreign>.
 108.9. & þær geendað, he byð his mona.
 108.10. & se ðe geendað on <foreign>kl Decembris xxx</foreign>, se byð
<foreign>embolismus</foreign>.
 108.11. & se ðe byð <foreign>prima</foreign> on <foreign>quarta non December</foreign>, &
geendað <foreign>xxix</foreign> on <foreign>iiii kl Ianuarii</foreign>, he byð Decembris.
 108.13. On <foreign>pridie kl Ianuarii prima</foreign>; on <foreign>iii kl Februarii xxx</foreign>,
he byð Ianuarii.
 108.14. Þa oðre healdað heora gewunan.
 108.16. <foreign>De Tertio Anno Endecadis</foreign>.
 108.17. On þam þriddan <foreign>endecade</foreign> beoð syx & twentig
<foreign>epacte</foreign>.
 108.18. Þises geres ne miht þu gemetan þæs embolismus
monðes epactas buton þu nyme þæs oðres geares epactas.
 108.19. Þæs ærran geares epacte wæron fiftyne, forþon
wæs se mona on <foreign>kl Augusti xxix</foreign>, & þær he wæs geendod, forðan
he wæs his.
 108.22. Soðlice se ðe on <foreign>quarta non Augusti</foreign> onginð &
geendað þrittig nihta eald on <foreign>pridie kl Septembris</foreign>, he byð
<foreign>embolismus</foreign>.
 108.24. On <foreign>kl Septembris</foreign> & Octobris, þurh syx & <foreign>xx</foreign>
epactas, byð se mona anre nihte eald.
 108.25. <foreign>Cetere ordinem suum deinceps sequuntur</foreign>, þæt ys on
Englisc þa oðre monðas syððan farað æfter heora gewunan.
 110.1. <foreign>De Quarto Anno Endecadis</foreign>.
 110.2. Nu we habbað ymbe þas <foreign>embolismus</foreign> gesprecen, uton nu
ymbe þone seofoðan <foreign>embolismum</foreign> wurdlian.
 110.3. Witodlice on þam ytemestan geare þæs endecades synt
eahtatyne <foreign>epacte</foreign>; forðon September & October habbað <foreign>lunam xxiii</foreign>,
Nouember & December habbað fif & twentig nihta ealdne monan &
Ianuarius/ hæfð seofon & <foreign>xx</foreign>, & Februarius eahta & twentig
& Martius seofon & <foreign>xx</foreign>, & Aprelis & Maius eahta & twentig,
& Iunius <foreign>xxx</foreign> on þam forman dæge, & Iulius on þam forman
dæge anre nihte ealdne, & Augustus twa nihta ealdne monan, &
September fif nihta ealdne monan.
 110.12. Forþan we doð ane ylde þam monan on Aprili &
Maio, forþan se mona þe byð on <foreign>kl Aprilis xxviii, & iiii N Aprelis
xxviiii, (11015) & iii N Aprelis xxx embolismi est</foreign> he ys þæs
<foreign>embolismus</foreign> mona.
 110.16. & se mona þe on <foreign>pridie N Aprelis</foreign> byð agunnen niwe
& byð geglenged eall oð <foreign>vi N Mai</foreign> nigon & twentig nihta eald, se
byð Aprelis; he byð witodlice þære Easterlican tide, & he byð
<foreign>quartadecima</foreign> on <foreign>xv kl Mai</foreign>, & buton þu þus dydest, þonne come þe
mycel gedwyld on þære Eastertide & on þæs monan ylde.
 110.22. Se mona þe onginð niwe on <foreign>v N Mai</foreign> & byð geendod
þrittig nihta eald on <foreign>kl Iunii</foreign>, he byð Maius mona.
 110.24. & se mona þe onginð niwe on <foreign>quarta N Iunii</foreign>, &
byð geendod <foreign>xxix</foreign> on <foreign>pridie kl Iulii</foreign>, he byð his mona.
 110.26. & se mona þe byð on <foreign>kl Iulii</foreign>, & byð
adwæsced oððe ateorod <foreign>iii kl Augusti</foreign> þrittig nihta eald, he byð
Iulius mona.
 110.28. Se soðlice þe on <foreign>pridie kl Augusti</foreign> byð niwe, he
witodlice healt his endebyrdnysse, & geendað <foreign>xxix</foreign> on <foreign>v kl Septembris</foreign>:
forþon byð niwe mona on <foreign>iiii kl September</foreign>, & on <foreign>iii kl luna
secunda</foreign>, & on pridie <foreign>kl luna iii</foreign>.
 112.3. On <foreign>kl Septembris</foreign>, na <foreign>quarta</foreign> æfter þam gerime, ac
<foreign>quinta</foreign>, for þæs monan oferhlype, <foreign>id est (1125) propter saltum</foreign>.
 112.6. <foreign>DE ANNO ET DIE ET NOCTE ET HORIS ET EIVS PARTIBVS</foreign>.
 112.8. Oft we habbað gehrepod ymbe þæs geares dagas, þe
getelwise witan nemniað on Lyden <foreign>solaris annus</foreign> & on Englisc þære
sunnan gear.
 112.10. <foreign>Lunaris annus</foreign> byð ælce geare, þæt ys þæs
monan ger, & <foreign>decennouenalis</foreign>, þæt ys, se circul þe swa ys genemned,
& <foreign>communis</foreign>, þæt ys gemæne ger.
 112.13. Hyt byð oðre hwile on þam oðrum geare, & oft on
þam þriddan, swa ic her onem wylle gesettan, þæt þam sleacan preoste
ne þince to mycel geswinc, þæt he undo his eagan herto.
 112.17. Forþon ys dæg gecweden, forþon þæt lyft byð
aliht þurh þære sunnan leoman, & heo totwæmð þære nihte
þystru mid hyre beorhtnysse.
 112.19. On twam wisum ys se dæg gecweden, <foreign>naturaliter et
uulgariter</foreign>, þæt ys gecyndelice & ceorlice.
 112.21. Þæt ys þæs dæges gecynd, þæt he hæbbe
feower & twentig tida fram þære sunnan upsprunge þæt he eft up
hyre leoman ætywe.
 112.23. <foreign>Vulgaris uel artificialis dies est</foreign>, þæt byð
ceorlisc dæg oððe cræftlic, fram þære sunnan anginne þæt
heo to setle ga, & eft cume mancynne to blisse.
 112.26. Se dæg þe hæfð feower & twentig tida, he
hæfð syx & hundnigontig <foreign>punctos</foreign>.
 112.28. Feower <foreign>puncti</foreign>, þæt synt prican, wyrcað ane tid on
þære sunnan ryne; & forþan ys se prica gecweden, forþan seo sunne
astihð pricmælum on þam dægmæle.
 112.31. Me ys neod þæt ic menge þæt Lyden amang þissum
Englisce.
 114.1. <foreign>Punctus a pungendo dicitur</foreign>.
 114.1. Forþan ys se prica gecweden, forþan he pingð oððe
pricað.
 114.2. Hawa, la cleric, hu seo sunne pricmælum stihð on þam
dægmæle; þonne miht þu gleawlice ascrutnian þas prican þe we ymbe
sprecað.
 114.5. Þæt ys se sticca on þam dægmæle ariht stent,
þonne miht ðu asmeagan hu gefædlice seo sunne gesihð on þam
dægmæle, eall swylce sum getyd wer sitte & sum meteruers mid his
feðere awrite.
 114.8. Syx & hundnigontig prican beoð on þam dæge, &
þa prican habbað <foreign>minuta</foreign> twa hund & feowertig.
 114.10. <foreign>Minutum</foreign> ys se teoðan dæl þære tide, & ys
gehaten <foreign>minutum</foreign> for þam lytlan fæce, & he ys læsse þonne sy
<foreign>momentum</foreign>.
 114.12. Rabanus cwyð þæt se dæg hæfð <foreign>partes</foreign>,
þæt synt dælas, & boceras beotlice habbað dælas: þæra
synd eahta, þæsðe hig gylpað gelome, & ymbe cyrtenlice sprecað.
 114.15. On þam dæge beoð þreohund dælas & syxtig.
 114.16. <foreign>Partes a partitione circuli zodiaci uocantur</foreign>: for
þære todælednysse dælas synt gecwedene, þe beoð on þam circule
þe ys <foreign>zodiacus</foreign> geciged, oððe <foreign>horoscopus</foreign>, oððe <foreign>sideralis</foreign>,
oððe <foreign>signifer</foreign> oððe <foreign>Mazaroth</foreign>.
 114.20. <foreign>Zodiacus</foreign> ys se circul genemned þe þa twelf tacna
geondscriðað; & <foreign>horoscopus</foreign>, he ys geciged for þæra tida ryne,
þe seo sunne þurhfærð þone circul; & <foreign>sideralis</foreign> he hatte,
forþan þa tunglan hine wundorlice geondfarað; & <foreign>Signifer</foreign> he ys
geclypod, forþan þa twelf tacna hine þurhsmugað; <foreign>Mazaroth</foreign> hatton þa
twelf tacna þe geondfarað þæne circul.
 114.26. Heræfter we wyllað þisne circul amearkian, þæt
se uplendiscea preost wite his naman & þara twelf tacna.
 114.28. Him mæg beon þe glædre his heorte, þe he sum
þing herof undergyte.
 114.30. Ðes circul stent on þrym hund dælum & fif &
syxtig, & ys on twelf todæled, þæt ys, on twelf tacnum.
 116.1. & seo sunne wunað on ælcum tacne þrittig daga
& tyn tida & healfe tid, swa hyt awriten ys on Lyden: <foreign>Sol moratur in
unoquoque signo tricenis diebus ac denis horis et dimidia</foreign>.
 116.4. Twelf siðon þrittig beoð þreo hundred & syxtig.
 116.5. On þam twelf siðon tyn tidum & twelf siðon
þære healfre tide beoð up asprungen fif dagas & syx tida.
 116.7. Of þissum syx tidum wihst an dæg binnan feower wintrum,
swa we hyt her amearcod habbað.
 116.9. Her ys <foreign>zodiacus</foreign> synewealt amearcod, & þæra twelf
tacna naman, & þærto hu fela dagas & hu fela tida seo sunne
wunað on ælcum tacne.
 116.12. Her wiðufan we geswutelodon þæt on þam dæge
wæron dælas: nu gecyðað we þæt on þam dæge beoð nigon
hund & syxtig <foreign>momenta</foreign>.
 116.14. <foreign>Momemtum</foreign> ys gewyss stow þære sunnan on heofenum.
 116.15. Þonne he byð feowertig siðon gegaderod, þonne
gefylleð he ane tid; & he ys gecweden for þæra tungla hwætnysse
<foreign>momentum</foreign>, þæt ys styrung, & on Lyden <foreign>a motu siderum</foreign>.
 116.19. Se dæg hæfð <foreign>ostenta</foreign> an þusend & feower
hundred & feowertig.
 116.20. <foreign>Ostentum</foreign> ys se syxteoðan dæl anre tide, & he
hæfð on him þreohund & syx & hundseofontig <foreign>atomos</foreign>.
 116.23. Se an dæg hæfð feower & twentig tida, & syx
& hundnigontig prican & <foreign>minuta</foreign> twa hundred & feowertig, &
þreohund dælas & syxtig, & <foreign>momenta</foreign> nigon hundred & syxtig,
& <foreign>ostenta</foreign> an þusend & feowertig & feower hundred, &
<foreign>atomos</foreign> fifhund þusend & feowertig þusend & an þusend &
feowertig & feower hundred.
 116.28. Ic wene, la uplendisca preost, þæt þu nyte hwæt
beo <foreign>atomos</foreign>, ac ic wylle þe þises wordes gescead gecyðan.
 116.31. <foreign>Tomos</foreign> on Grecisc on Lyden ys gereht <foreign>diuisio</foreign>, & on
Englisc todælednyss; & <foreign>atomos</foreign> on Grecisc on Lyden <foreign>indiuisio</foreign>,
þæt ys untodælednyss.
 118.1. Fif untodælednyssa hiw synt: an bið on lichaman,
oðer on þære sunnan, þridde on þam gebede, þæt ys on boclicum
cræfte.
 118.3. Se læsta dæl on þam stæfgefege ys <foreign>littera</foreign>.
 118.4. Þonne we sumne dæl todælað on þære spræce
oððe on þam gebede, þonne todælon we ærest þa syllabas, swylce
ic þus cweðe: <foreign>O Tite tute Tati tibi tanto tyranne tulisti</foreign>; &
syððan þæt stæfgefeg on þam stafum.
 118.8. Se stæf ne mæg beon todæled.
 118.10. Eac þes <foreign>atomos</foreign> byð on þam getele, swylce ic
cweðe þam preoste þas þing to bysne: þæt lice getæl hyt mæg
becuman to þam þusende, & gif hyt byð todæled hyt mæg cuman to
þære annysse, þæt hyt ne mæg nan man todælan.
 118.14. Swylce ic þis þe do to bisne: feower & syxtig, gif
hig beoð todæled, þonne byð se an dæl twa & <foreign>xxxtig</foreign>.
 118.16. Todæl þa twa & <foreign>xxxtig</foreign>, & se an dæl
byð/ syxtyne.
 118.17. Todæl þa syxtyne; þonne byð se an dæl eahta.
 118.18. Todæl þa eahta; þonne beoð þær feower to
lafe.
 118.19. Todæl þa feower, þonne beoð þær twa to lafe.
 118.20. Todæl þa twa; þonne byð an to lafe; þæt ys
untodallic.
 118.21. <foreign>Atomos</foreign> ys on ðære tide, þonne þu todælst
þæne dæg oððe þa tide þurh þa punctas þæt þu cymst to
swa lytlum þinge, þæt þu ne miht natoþæshwon hyt todælan, swa
ys seo brachwil on þæs mannes eagan; heo ys soðes <foreign>atomus</foreign> on þissum
cræfte.
 118.26. Nu we wyllað ymbe þa todælednysse wurdlian.
 118.27. Feowertyne todælednyssa synd on þam dæge, þa synd
þus genemde: <foreign>Atomos</foreign> ys þæt læste getæl, þæt rimcræftige
men oðerhwile hatað for his gehwætnysse <foreign>momentum</foreign>, oððe <foreign>punctum</foreign>,
forþan hyt ys swa lytel þæt man hyt ne mæg todælan.
 120.2. Oðer todælednyss hatte <foreign>momentum</foreign>; þridde <foreign>minutum</foreign>;
feorðe <foreign>punctus id est prica</foreign>, fifte <foreign>hora id est tid</foreign>, syxte <foreign>quadrans</foreign>
feorðling, seofoðe <foreign>dies</foreign> dæg, eahtoðe <foreign>ebdomada</foreign> wucu, nigoða
<foreign>mensis</foreign> monð, teoða <foreign>triformis uicissitudo</foreign> þryfeald gewrixl,endlyfta
<foreign>annus</foreign> gear, twelfta <foreign>etas</foreign>, þrytteoða <foreign>seculum</foreign>, feowerteoða <foreign>mundus</foreign>.
 120.8. Heræfter we wyllað þas þing mid sceortre race
oferyrnan.
 120.9. Fifhund & feower & syxtig <foreign>atomi</foreign> gewyrcað an
<foreign>momentum</foreign>; feower <foreign>momenta</foreign> gefyllað <foreign>minutum</foreign>, & twegen <foreign>minuta</foreign> &
healf gewyrcað anne prican, & feower prican gewyrceað ane tid on
þære sunnan ryne, & syx tida wyrcað anne fyrðling, & feower
fyrðlingas wyrcað anne dæg, & seofon dagas ane wucan.
 120.17. Seo wucu on Grecisc hatte <foreign>ebdomada</foreign> & on Lyden
<foreign>septimana</foreign>.
 120.18. Seofon daga ryne ys seo wucu, & feower wucan wyrcað
anne monð, & þry monðas wyrcað þryfeald gewrixlunge þæra
feower timan, þæt ys lengtenis & sumoris & hærfestis &
wintres, þæt heora ælc hæfð þry monðas.
 120.22. Þas feower timan gefyllað twelf monðas.
 120.23. & feower ger gewyrcað þæt <foreign>bissextimel</foreign> ger,
& fiftyne gear gewyrcað þone circul þe hatte <foreign>Indictionalem</foreign>;
þæt/ iunge preostas ne mihton næfre aredian, forþam þe hyt ys
uneaðe cuð þam ealdum witum.
 120.27. Nigontyne gear wyrcað þæne circul, þe wise witan
hatað <foreign>decennouenalem</foreign>.
 120.28. Eallswa eac nygontyne gear gefyllað þone circul þe
uðwitan hatað <foreign>lunarem</foreign>.
 122.1. Eahta & twentig gear gefyllað þæne circul þe ys
genemned <foreign>solaris</foreign>.
 122.3. <foreign>Aetas</foreign> man hæt ealne þisre worulde ryne.
 122.4. <foreign>Seculum</foreign> man hæt ealne þæne fæc fram frymðe
þisre worulde oð hyre ende, & <foreign>mundus</foreign> ys gehaten eall þæt ys
betweox heofenum & eorðan & on þære sæ.
 122.7. <foreign>De Sole</foreign>.
 122.8. Be þære sunnan cweðe we þus: ðonne heo up arist,
þonne wyrcð heo dæg; þonne heo nyðer byð astigen, þonne bringð
heo þa niht, swa sum wita be hyre gyddode: <foreign>Nam dies est sol super terras:
nox est sol sub terras</foreign>.
 122.12. Se dæg hæfð þreo todælednyssa: seo forme hatte
<foreign>mane</foreign>, þæt ys ærnemerigen, & seo oðer ys gecweden <foreign>meridies</foreign>,
& seo þridde ys geciged <foreign>suppremum</foreign>, þæt ys on æfen oððe seo
ytemeste tid.
 122.16. Nu be þære nihte uton sum þing her uparæran.
 122.16. Heo ys gesett manncynne to reste, & þæt þa
nytenu þe þæs dæges leoht ne magon geþolian, þæt hig on niht
heom mete gestrynon.
 122.19. Seo niht hafað seofon todælednyssa: <foreign>crepusculum</foreign> ys
seo forme, þæt ys æfengloma; oðer ys <foreign>uesperum</foreign>, þæt ys æfen
oððe hrepsung; þridde <foreign>conticinium</foreign>, þæt ys switima oððe
salnysse timan; feorðe <foreign>intempestiuum</foreign>, þæt ys midniht oððe
unworclic tima; fifte <foreign>gallicinium</foreign>, þæt ys hancred; þonne sceolon gode
munecas arisan & Gode singan; syxte <foreign>matutinum uel aurora</foreign>, þæt ys
dægred; þonne eac gewuniað þa syfre Godes þegnas mid mode &
stefne God to wurðian & <foreign>Benedictus Dominus</foreign> bliðelice upahebban; seo
seofoðe ys þære nihte todælednyss <foreign>diluculum</foreign> geciged, þæt ys
ærnemergen betwux dægrede & þære sunnan uppgange.
 124.5. Seo sunne æfre byð yrnende ymbe þas eorðan, &
eall swa leohte heo scinð under þære eorðan on middre nihte, swa heo
deð bufan eorðan on middæge.
 124.7. On þa healfe þe heo scinð þær byð dæg; &
on þa healfe þe heo ne scinð þær byð niht.
 124.9. Æfre byð on sumere sidan þære eorðan dæg,
& on sumere sidan niht.
 124.10. Se dæg from þissere worulde frymðe forestop þa
niht eall oð Cristes æriste; ac syððan He þa niht gewuldrode mid His
æriste, heo forestop þæne dæg.
 124.13. On þam dæge ys seo forme tid <foreign>prima</foreign> gehaten: on
þære sceolon gemearcode cnihtas geornlice to Gode clypian & þa syx
tida bliðelice wurðian mid sealmsange Godes lof upahebbende, swa se haliga
wer Ambrosius iu dagum cwæð: <foreign>Iam lucis orto sidere</foreign>.
 124.19. Nu we sceolon, cwæð se getyddosta biscop, biddan
þone godan leohtes ordfruman eaðmodlice swyðe, þæt He us gescylde on
dægðerlicum dædum wið hefigum synnum, þæt we ne gefremmon gylta
ænigne, ac þæt þonne se dæg gewit & seo niht onsihð to
werium mankynne syn we clæne beforan þæs ælmihtigan ansyne þurh
lichaman ures hæbbednysse, þæt we geearnion æt Criste sylfum ece
mede & Hine to herianne a butan ende.
 126.1. Hwæt, þa halgan underntid arcebiscopas mid gehadedum
þegnum kyrtenlice wynsumiað & þa æðelan munecas þære tide
lof mid kyrriole & engla lofsange gewurðiað.
 126.4. Hwæt, hig forwel oft þæt lof gelengað, þæt
hig þa syxtan tid wynsumlice geglengað, wilnigende mid þissum þeowdome
cuman to ecum freodome.
 126.7. BE ÐÆS MONÐES TIDVM.
 126.8. An ælpi monð æfter þære sunnan ryne hæfð
seofon hundred tida & twentig, & twa þusend & eahta hundred &
hundeahtatig prican, & <foreign>minuta</foreign> seofon þusend & twahund, &
<foreign>momenta</foreign> twentig þusend & eahta þusend & eahta hundred, &
<foreign>ostenta</foreign> þreo & feowertig þusenda & twa hundred, & <foreign>atomos</foreign>
anhund þusenda & hundteontig siðon syxtig þusenda.
 126.14. Þis sy gewurdlud vel gesprecen be anum monðe.
 126.15. BE ÐÆS GEARES TIDVM.
 126.16. <foreign>Annus solaris</foreign> hæfð þreohund daga & fif &
syxtig/, & twa & fiftig wucena, & twelf monðas.
 126.17. & soðlice þæt ger hæfð eahta þusend tida
& seofonhund tida & syx & syxtig, & fif & þrittig
þusend prican & an hundred & hundnigontig, & <foreign>minuta</foreign>
hundeahtatig þusend & seofon þusenda & syx hundred & syxtig,
& <foreign>momenta</foreign> þreohund þusenda & fiftig & syx hund &
feowertig, & <foreign>ostenta</foreign> fifhund þusend & fif & twentig þusend
& nigonhund & syxtig, & <foreign>atomos</foreign> anhund þusend & hundteontig
siðon tyn þusend & nigon siðon hundteontig þusend & þusend
siðon þusend & nigonhund þusenda & an & þrittig þusend
& syxtig.
 128.1. BE ÞÆRE SVNNAN.
 128.2. <foreign>Sol</foreign>, þæt ys sunne, ys gecweden forþon heo ana
scinð swyðust betwux eallum tunglum, & se mona ys <foreign>luna</foreign> uel <foreign>Lucina</foreign>
on Lyden geciged, swa se þeodwita Virgilius cwæð: <foreign>Casta, faue,
Lucina</foreign>.
 128.7. Þa steorran synt gecweden þurh heora stede, forðon hig
synd fæste on þære heofene.
 128.8. Þæt manega menn geseoð feallan of þære heofone
swylce hyt syn steorran hyt beoð spearcan of þam rodere þurh þæs
windes blæs, þe þænne swyðlice þe heannyssa þæs roderes
secð/ mid his þodenum.
 128.12. Þa steorran, þe man hæt <foreign>planete</foreign> on Lyden & on
Grecisc synd gecweden <foreign>apo tes planes, hoc est ab errore</foreign>; & oðre
hwile hig beoð on eastende þære heofone, swa sunne byð dæghwamlice;
& se mona gelome geondscrið þæne circul þe hatte <foreign>zodiacus</foreign>.
 128.17. Eall swa deð se steorra þe hatte <foreign>Veneris</foreign>, & eac
<foreign>Mercurius</foreign>: þæt ylce we cweðað be þam steorran þe hatte <foreign>Martis</foreign>,
& eac be þam þe ys <foreign>Iouis</foreign> geciged.
 128.19. <foreign>Saturnus</foreign> ys se yfemesta; he geyrnð his ryne binnan
þrittigum wintrum; & se oðer ys geciged <foreign>Faeton</foreign> oððe <foreign>Iouis</foreign>;
twelf wintrum he geyrnð his ryne: & se þridda, þe hatte <foreign>Vesper</foreign>
oððe <foreign>Martis</foreign>, he gefærð his ryne binnan twam wintrum.
 128.24. Seo sunne ys onmiddan þissum tacnum gesett, & heo
geyrnð hyre ryne binnan eahta & twentigum wintrum.
 128.26. Þæræfter on þam circule Lucifer uparist,
þæne sume uðwitan hatað <foreign>Candidum</foreign>.
 128.27. He yrnð nigon ger hys ryne: he ys <foreign>Veneris</foreign> gehaten: he
scinð ealra steorrena beorhtost.
 130.2. Mercurius yrnð twentig wintra his ryne.
 130.3. <foreign>Luna</foreign>, þæt ys mona: he geondscrið hys ryne binnan
nigontyne wintrum.
 130.5. Iu dagum Romani & eac Angli gehalgedon on þisra tungla
gemynde heora dagas; & þæne forman dæg hig heton Sunnandæg,
forþan heo ys ealra tungla wlitegost; & se dæg wæs ealra daga
fyrmest on heora dagum, & nu ys on urum timan, Gode lof, ealles.
 130.9. Þone oðerne dæg hig heton Monandæg, forþon he ys
beorhtost æfter þære sunnan.
 130.11. Ðæne þriddan <foreign>Marte</foreign> hig getealdon, & þone
feorðan <foreign>Mercurio</foreign>, & þone fiftan <foreign>Ioue</foreign>, & þone syxtan <foreign>Venere</foreign>
& þone seofeðan <foreign>Saturnus</foreign>.
 130.14. Hig wendon, ure yldran, þæt hig hæfdon gast of
þære sunnan, & lichaman of þam monan, & andgyt of <foreign>Mercurio</foreign>,
& of <foreign>Venere</foreign> lust, & blod of <foreign>Marte</foreign>, & gemetgunge of <foreign>Ioue</foreign> &
wætan of <foreign>Saturno</foreign>.
 130.17. Swylc wæs hwilon ealdra witan ungewitt: Gode lof
þæt iunge þæne dwolscipe forhicgað.
 130.20. Þæs Sunnandæges nama wæs of þære sunnan;
& þæs Monandæges of þam monan; & Tiwesdæges of <foreign>Marte,
Iouis</foreign> sunu, þæs scyndles; & Wodnesdæges of <foreign>Mercurio, Maia</foreign> sunu;
& þunresdæg of <foreign>Ioue, Saturnus</foreign> sunu; & Sæternesdæg of
<foreign>Saturno, Iouis</foreign> fæder.
 130.24. Ac se arwurða biscop Siluester þisra daga naman awende
on <foreign>feriam</foreign>; & cwæð þæt se Sunnandæg wære Godesdæg &
gecigde/ hyt þæne forman dæg; & þone Monandæg <foreign>feriam
secundam</foreign>, þæt byð se oðer restedæg; & ealle þa oðre he
genemde swa we hig on Lyden cigeað.
 132.1. An steorra ys genemned <foreign>cometa</foreign>.
 132.1. Þonne he ætywð, þonne getacnað he hungor oððe
cwealm oððe gefeoht oððe tostencednyss þæs eardes oððe
egeslice windas.
 132.4. Manega þing we mihton of þeodwitena gesetnysse herto
geicean; ac forþan þe we witon þæt þas þing þincað clericum
& uplendiscum preostum genoh mænigfealde, nu wille we ure spræce
awendan to þam iungum munecum þe heora cildhad habbað abisgod on
cræftigum bocum.
 132.9. Swylce ic of manegum feawa hrepige: hig habbað ascrutnod
Serium & Priscianum, & þurhsmogun Catus cwydas þæs calwan esnes,
& Bedan gesetnysse þæs arwurðan boceres.
 132.12. Nu þyrst heom þearle swyðe to þissum cræfte,
þæsðe we wenað.
 132.13. Nu we heora willan cunnon, we þenceað heom þæne
burnan to ætywanne, þe hig magon halwendne tige of drincan, & eac
oðrum fægere lare & lafe forlætan.
 132.17. We gesetton on þissum <foreign>enchiridion</foreign>, þæt ys
<foreign>manualis</foreign> on Lyden & handboc on Englisc, manega þing ymbe gerimcræft,
forþon we woldon þæt iunge men mihton þe leohtlicor þæt Lyden
ongitan & wið ealde preostas ymbe þas þing þe rumlicor sprecan,
& we woldon þæt þas word heom wurdon cuðe, forþon hig synd mid
myclum geswince mancynne geswutelode.
 132.24. Heræfter we þencað iunge mynstermen to gegretanne
& mid twyfealdum este gefrefrian, þæt synt mid þam Easterlicum
gerenum, & mid eallum þam þingum þe behefuste synt þærto to
witanne ægðer ge on circulum ge on twelf bredun, þe þa þeodwitan
þærto amearcodon.
 132.29. We byddað þa boceras & þa getydde weras, þe
þas þing fulfremedlice cunnon, þæt heom hefelice ne þincen þas
þing þe we medomlice iungum cnihtum gesettað & sendað.
 132.32. We habbað on gastlicum gewritum oft gehyred, þæt us
ys beboden þæt we lufian urne Drihten, & ure nextan swa swa us sylfe;
forþon we doð þas þing & na for ydelum gylpe.
 134.6. <foreign>INCIPIT TERTIA PARS</foreign>.
 134.7. <foreign>Pasca</foreign> ys Ebreisc nama, & he getacnað oferfæreld.
 134.8. God ælmightig ferde on Egiptena lande hi sleande &
alysende Israela bearn.
 134.9. Hyt ys gerædd þæt Moyses lærde þæt folc
þurh Godes bebod, & þus wordum mælde: þes monð ys se forma
monð on þæs geares monðum.
 134.12. On þam teoðan dæge þisses monðes, nime
æghwylc hiwræden of ælcum huse an lamb, & gif þær beon læs
manna þonne þæt lamb mæge fretan, þonne nyme he hys neahgebur, þe
him gehendost sy, þæt he mæge þæt lamb clænlice fretan.
 134.16. Hyt sceal beon hwites hiwes oððe butan womme hecyn,
& anes geares eald.
 134.17. Æfter þam ylcan gewunan, nymað þæt hecyn, &
healdað hyt þæt se mona beo feowertyne nihta eald, & offrige hyt
syððan eall seo menio Israela bearna on æfen, & nimon of þam
blode, & do on ægðrum gedyrum & on þam oferslege, þær hig
þæt lamb inne eton: & on þære nihte eton hig þæt flæsc,
& þæt beo gebræd on fyre: & eton hig þeorfne hlaf mid grenum
lactucum.
 134.24. Ne ete ge hreaw þæt lamb, ne gesoden on wætere, ac
on fyre gebræd; þæt heafod mid þam fotum & þæt inneweard
forswelgað, & ne tobrece ge nan ban, & ne belæfe þær nan
þing oð ærnemerigen.
 134.28. Gif þær hwæt beo to lafe, þæt ge
forbærnon.
 134.28. Ete ge þus þæt lamb: ymbgyrdað eowre lendena,
& habbað eowre scos on eowrum fotum, & stafas on eowrum handum; &
etað ofestlice: <foreign>est enim Phase, id est transitus, Domini</foreign>: hyt ys witodlice
Godes færeld.
 136.4. Nu we þas þing habbað sceortlice gebreued æfter
þære ealdan ægesetnysse, hyt ys mycel þearf þæt we hig smealice
apinsion æfter þam dihte, þe þa fulfremede trahtneras þurh þæs
Halgan Gastes gife hyt asmeadon.
 136.8. Vton nu, la arwurðan gebroðro, us gegearwian þis lamb
to etanne.
 136.9. We synt Abrahames bearn, & eac Israeles, his sunu sunu,
bearn we synt getealde.
 136.10. Israel ys gereht on Lyden <foreign>uidens Deum</foreign>, & on Englisc
God geseonde.
 136.12. Þæt gewrit cwyð þæt man sceal witan mid fullum
gesceade hwær beo þæt angin þæs forman monðes, þæt ys on
Lyden <foreign>prima incensio lune Pascalis</foreign>.
 136.14. Ælc preost sceal witan þæt æfter <foreign>viii id
Martius</foreign>, locahwær beo se mona niwe, þæt he gebyrað to þære
Easterlican tide; & þæt he mot understandan mid deoplicum mode,
þæt he gyme æfter <foreign>xii kl Aprelis</foreign> hwær beo se mona feowertyne nihta
eald, & wite eac þæt he byð þæt gemære þæs termenes
Pasche.
 136.20. Gyf he byð on Sunnandæg <foreign>luna xiiii</foreign>, þænne
anbydie we þæt se oðer Sunnandæg cymð; gif he byð on
þunresdæg, þonne do we þæt ylce.
 136.23. Se Easterlica freolsdæg ne mæg næfre beon ær
<foreign>xima kl Aprelis</foreign>, ne lator þonne <foreign>vii kl Mai</foreign>.
 136.25. Ðæs forman monðes angin ys to witanne fram <foreign>viii id
Martii</foreign> oð <foreign>nonas Aprelis</foreign>, & se <foreign>terminus</foreign>, þæt ys <foreign>xiiii. luna</foreign>,
ys to ascrutnianne fram <foreign>xii kl Aprelis</foreign>, þæt ys, fram þære emnihte,
þe on Lyden <foreign>equinoctium</foreign> genemned ys.
 136.29. Heo ys <foreign>uernale</foreign> gehaten, þæt ys seo lengtenlice
emniht.
 136.30. Se Easterlica freolsdæg ys to secanne fram <foreign>xi kl
Aprelis</foreign> eall oð <foreign>vii kl Mai</foreign>.
 138.1. Þæs Easterlican dæges mona, he ne mæg beon
læssa, þæt ys geongra, þonne <foreign>xv</foreign>, ne yldra þonne <foreign>xxi</foreign>.
 138.3. Ðas feower þing synt preostum to witanne, forþon þes
weg ys kynelic, & he nys na wyrðe þæt man fram him gecyrre naðer
ne on þa wynstran healfe ne on þa swyðran.
 138.7. Iudagum se wurðfulla biscop Theophilus, Alexandrige
mægðe, wrat ænne pistol, & asende hine þam yldran Theodosio
casere, þus cweðende.
 138.10. Hyt gedafenað, la wynsuma hlaford, gif <foreign>quartadecima
luna</foreign>, þæt ys se <foreign>terminus</foreign>, byð on Sunnandæg, þæt we anbidion
mid þam Easterlican dæge þæt se oðer Sunnandæg cume eallum
Cristenum folce to blisse, swa hyt getimað on þam eahtoðan geare, þonne
se termen byð: <foreign>quattuordene cubant in quadris</foreign>.
 138.17. Seo ræding cwyð þæt we sceolon niman þæt
lamb þonne se mona beo tyn nihta eald, & na þænne his leoht beo
ærest on weaxunge oððe up asprungen, ac þonne he beo full & his
leoma ealne middaneard oferscine.
 138.20. Þæs lambes flæsc we ne sceolon etan ofereall, ac on
anum huse, þæt ys on cyrican we sceolon ures Drihtnes lichaman & blod
mid myclum geleafan abyrgan.
 138.23. Þa þe butan geleafan þærto gað, hig ne
þicgeað þæs lambes flæsc, þe soð Crist ys, ac þæs dracan,
þe wæs geseald þam blacan folce to mete, þæt ys þam synfullum.
 138.27. Hyt cwyð þæt man sceal don þæt ylce ymbe
þæt tyccen.
 138.28. Se ðe hine sylfne þurh Godes mihta geclænsað, he
ytt þæs lambes flæsc; & þam synfullum byð þæt tyccen
ofslagen to þicgeanne, & gif he fullice gecyrð, on þam oðrum
monðe he mæg wyrcan Cristes Eastron & etan, swa se apostol cwyð,
<foreign>azima</foreign>, þæt ys þeorfhlaf, mid syfernysse & soðfæstnysse.
 138.33. La mynsterman, wylt þu witan hwæt þis tacnað?
 140.1. Sprec þæt soð sy & syfre beo & þæt þe
fremige, þonne ytst ðu <foreign>azima</foreign>, þæt ys hwit hlaf þære sifernysse
& þære soðfæstnysse.
 140.4. Ne wanda þu for þam welian þe ma þe for þam
wreccan; þeah he sy rice, þeah he sy æðelboren, gif he agylte, þrea
hine; þonne ytst ðu þine Eastrun mid grenum lactucum mid biternysse.
 140.7. Þæt wat eall ceorlisc folc þæt grene lactucas
beoð bitere, swa synt þa rican men to þreagenne.
 140.9. We sceolon etan þæs lambes heafod & his fet &
þa smalan þearmas; þæt ys þæt we sceolon gelyfan þæt God
ælmihtig wæs aa & ys & æfre byð; swa Iohannes cwyð: <foreign>In
principio erat Verbum, et Verbum erat apud Deum, et Deus erat Verbum</foreign>.
 140.13. Heræfter uton don, swa us beboden ys: ymbgyrde we ure
lendena mid clænnysse, & beon ure fet gesceode mid þære sybbe
bodunge, & ure stafas syn on urum handum to sleanne þa wyrmas, & eac
þa næddran, gif hig wyð us wyllað winnan oððe us derian.
 140.18. Hwæt synt þa wyrmas buton lyðre men &
geflitgeorne & Godes fynd & heora agenra sawla forwyrd?
 140.20. Hwæt seo ræding cwyð wel gehende þam ende, hyt ys
to gymanne: <foreign>Comedetis festinantes</foreign>.
 140.22. Heo lærð þæt we efstende eton.
 140.22. Vndergytað ge iunge & eac ealde þæt eow myngað
þis gewrit cweðende <foreign>festinantes</foreign>, þæt ys fefstende.
 140.24. Efstende we sceolon etan ure Easterlican blisse &
ofstlice we sceolon, & eac caflice, Godes bebodu healdan & gefyllan.
 140.26. We witon þæt we magon & moton todæg wel don; ac
we nyton hwæðer we moton to morgen.
 140.28. Forþon we sceolon efestan þas Easterlican þing to
asmeagenne & to gehealdanne, þæt we magon cuman to þam Easterlican
dæge þe aa byð mid fullum glædscipe & wynsumnysse & ecere
blisse.
 142.1. Her us ys geboden, þæt we eton lactucas & þy
syngrene & <foreign>azimos panes</foreign>, þæt synt þeorfe hlafas.
 142.2. Se ytt þeorfne hlaf, þe rihte weorc begæð butan
idelum gylpe, & mildheorte beboda deð butan þære synne
gemengednysse.
 142.5. Þeos foresprecene ræding cwyð: <foreign>Non comedetis ex eo
crudum quid nec coctum aqua</foreign>: Ne ete ge nan þing hreaw of him, þæt ys of
þam lambe, ne gesoden on wætere.
 142.8. Ælc þæra þe wyle þa Easterlican blisse
mærsian, ne sceal he naðer ne þæs lambes flæsc hreaw etan ne
gesoden, ac gebræd; þæt ys þæt he ne sceal þurh menniscnysse
wisdom þurhscriðan þa halgan flæscennysse ures Drihtnes, ne on Him
gelyfan, swylce He sy anfeald man, buton His godcundnysse; ac we sceolon
gelyfan þæt He ys soð man & soðlice soð God on þære
þrynnysse, þæt ys <foreign>Pater et Filius et Spiritus Sanctus</foreign>.
 142.16. Se Fæder & se Sunu & se Halga Gast ys an God on
ecre þrynnysse & on soðre Annysse.
 142.18. Nu we habbað medomlice þas þing gehrepod, hyt
þingð us gefædlic þing þæt we rumlicor þas gerenu atrahtnion.
 142.20. Ærest man asmeað þæs huses stede, & eac man
þæt timber beheawð, & þa syllan fægere gefegð & þa
beamas gelegð & þa ræftras to þære fyrste gefæstnað &
mid cantlum underwriðað, & syððan þæt hus wynsumlice
gefrætwað.
 142.24. Þas þing we cweðað ymbe þære Easterlican tide,
þe we þencað mid soðre race geglengan.
 142.26. Hwæt, seo clæne beo forwel oft wide & side
fægere blosman gegret swa lange, þæt hyre þa ruwan þeoh wurðað
swyðe gehefegode; & hig grimme windas gemetað & þa wreccan
geswencað, þæt heo earfoðlice cyððe, gegrapað.
 144.1. Syððan heo dollice hyre cynesetl gestihð, heo wyrð
glædlice on hyre heortan tobæd, þæt heo ne murnð leoflic leoð to
drymanne.
 144.4. Swa gedafenað esnum þam orpedan, þonne he god weorc
ongynð, þæt he þæt geornlice beswynce, þeah hine deofol mid his
lymum wylle gedreccan, & mid barspere beotige to ofsticianne.
 144.7. Selust huru þinga, la broðer min, ys to witanne, swa we
herbufan gepricodon, hwær se forman monð cume to mankynne, & æfter
þære emnihte þæt þu gyme mid gleawscipe þæs monan ylde &
þære þriddan wucan on þam monðe & þæs Sunnandæges
æfter feowertynum nihtum ealdum monan, & þæt se mona ne beo on
Easterdæg na geongra þonne fiftyne niht, ne yldra þonne an &
twentig.
 144.14. Theophilus hæfð gesett þæt on <foreign>xiiii lunam</foreign>
wæs se Hælend belæwed, & on <foreign>xv luna</foreign> ahangen, & þy
þryddan dæge He aras of deaðe.
 144.18. Heræfter synt amearkode þa feower gesceadwisnyssa ymbe
þæne forman monoð, & ymbe þæne termen, þæt ys <foreign>luna xiiii</foreign>
& ymbe þæne Easterdæg, & þæs dæges monan.
 144.21. On Easterdæg ne mæg se mona beon iungra þonne <foreign>xi</foreign>
ne yldra þonne <foreign>xxi</foreign>.
 144.21. Gyf hwylc man hyt on oðer wisan gedeð, he fleardað to
gewisse.
 144.22. Se mona on <foreign>Septuagessima</foreign> ne mæg beon læssa þonne
endlufon nihta eald, ne mara þonne seofontyne nihta eald.
 144.24. Se mona on lengtene ne mæg beon iungra þonne þreora
nihta eald, ne yldra þonne nigon nihta.
 144.25. Se mona on Easterdæg ne mæg beon iungra þonne
fiftyne nihta, ne yldra þonne an & <foreign>xxtig</foreign>.
 144.27. Se mona on Gangdagum ne mæg beon iungra þonne an &
twentig, ne yldra þonne nigon & <foreign>xxtig</foreign>.
 144.29. Se mona on Pentecosten ne mæg beon iungra þonne fif
nihta, ne yldra þonne endlufon.
 144.30. Easterdæg ne mæg beon næfre ær <foreign>xi kl Aprelis</foreign>,
ne æfter <foreign>vii kl Mai</foreign>.
 144.32. Gangdagas ne magon næfre beon ær <foreign>v kl Mai</foreign>, ne
æfter <foreign>ii pridie kl Iunii</foreign>, Pentecosten ne mæg beon ær <foreign>vi id Mai</foreign>, ne
æfter <foreign>idus Iunii</foreign>.
 146.1. <foreign>Septuagessima</foreign> ne mæg beon ær <foreign>xv kl Februarii</foreign>, ne
æfter <foreign>ix kl Martius</foreign>.
 146.3. Lengten ne mæg beon ær <foreign>v id Februarii</foreign>, ne lator
þonne <foreign>ii id Martii</foreign>.
 146.5. Her we amearkyað þæs monan circul þe fehð on
þam seofonteoðan geare on, & geendað on þam <foreign>xvi</foreign>.
 146.7. <foreign>A vii id Ian terminus lxx querendus est per lunam xmam</foreign>;
Fram <foreign>vii id Ianuarii</foreign> ys to secanne <foreign>terminus Septuagessime</foreign> þurh <foreign>x</foreign>
nihta/ ealdne monan.
 146.11. <foreign>A v kl Febr xl terminus querendus est per lunam ii</foreign>; Fram
<foreign>v kl Februarii</foreign> lengtenes <foreign>terminus</foreign> ys to secanne þurh twegra nihta ealdne
monan.
 146.16. <foreign>A v id Mart terminus Pascalis querendus est per lunam
quartam decimam</foreign>; Fram <foreign>v id Martii</foreign> ys to secanne <foreign>terminus Pasce</foreign> þurh
feowertyne nihta ealdne monan.
 146.21. <foreign>A xvii kl Mai terminus Rogationum querendus est per lunam
xv</foreign>; Fram <foreign>xvii kl Mai</foreign> ys to secanne Gangdaga termen þurh þæs monan
ylde, þe sceal beon twentig nihta eald.
 146.27. La orpeda cleric, gif þu wylle witan þa <foreign>terminos</foreign>,
þe we ymbe spræcon, wite hwylc ger hyt sy þæs monan circules
þæt man hæt <foreign>lunaris</foreign>; & þonne þu þæt wite, þonne tell
þu swa fela daga <foreign>a vii id Ianuarii</foreign> swa þær gewriten synt, swylce ic
þus cweðe: þæs forman geares, þæt ys <foreign>xus viius</foreign>, tel syx &
twentig fram <foreign>vii id Ian</foreign>.
 146.33. Þæt we be þissum cweðað, undergytað be eallum
þam oðrum terminum.
 146.35. Þonne þu cymst to <foreign>kl Februarii</foreign>, þonne byð
þær se <foreign>terminus</foreign>.
 146.37. Ymbe þæne circul þe ys genemned <foreign>Paschalis</foreign>,
oððe on Grecisc <foreign>enneakedekerida</foreign>, oððe on Lyden <foreign>decennouennalis</foreign>, we
beotedon ymbe to sprecanne.
 146.39. Nu gelustfullað us þam preostum hyt to gekyðanne hwig
he sy <foreign>Pascalis</foreign> geciged.
 148.2. He ys <foreign>Pascalis</foreign> geciged, forþon he ætywð ælce
geare þære Easterlican tide monð, & on Lyden he ys geciged on þrym
awemmedum dælum, þæsðe boceras secgað, þæt ys of <foreign>decem &
nouem & annalis</foreign>.
 148.5. Ðes circul ys todæled on twa, þæt ys on <foreign>ocdoade
& endekade</foreign> on Grecisc, & on Lyden he ys todæled <foreign>in octo et
undecim</foreign>, þæt ys on Englisc on eahta & endlufon.
 148.8. On þam eahta gearum beoð þreo gear <foreign>embolismi</foreign>, &
fif <foreign>communes</foreign>.
 148.10. Þas þing we geswutelodon on þam oðrum dæle
þisses weorces, & gyt we hig willað hrepian.
 148.11. Þa endlufon gear habbað feower <foreign>embolismus</foreign> &
seofon <foreign>communes</foreign>, swa we wyllað þas þing openlice geswutelian þonne we
heræfter þone circul amearkyað.
 148.15. Ic hate gewitan fram me þa meremen, þe synt sirene
geciged, & eac þa <foreign>Castalidas nymphas</foreign>, þæt synt dunylfa, þa þe
wunedon on Elicona þære dune; & ic wylle þæt <foreign>mater solis, mater
Apollonis & Diane, Latona</foreign> þære sunnan moder & Apollonis &
Diane, fram me gewiten, þe Delo akende, þæsðe ealde swæmas
gecyddon; & ic hopige þæt cherubin se mæra ætwesan wylle, &
of þam upplican weofode mid his gyldenan tange þære gledan spearcan to
minre tungan gebringan, & þæs dumbes muðes æddran æthrinan,
þæt ic forþam mæge <foreign>argute arguto meditamine fari</foreign>, þæt ys
þæt ic mæge gleawlice mid gleawre smeagunge þisne circul on Englisc
awendan.
 150.1. <foreign>Oratio Patris Byrhtferði</foreign>.
 150.2. <foreign>Spritus alme ueni. sine te non diceris umquam; Munera da
lingue, qui das in munere linguas</foreign>; Cum nu, Halig Gast; butan þe ne bist
þu gewurðod; Gyf þine gyfe þære tungan, þe þu gyfst gyfe on
gereorde.
 150.6. Nu we habbað þæne Easterlican circul rihtlice
amearcod, & þa gerena þe him to gebyriað be dæle onem him awriten,
nu gerist hyt to swutelianne mid ealre heortan meagolnysse hwanon he com &
hwa hine gesette.
 150.12. We witon geare þæt þær næs æt ne gediht ne
Virgilius gesetnyss, ne þæs wurðfullan Platonis fandung, oððe
Socratis, his lareowes, smeagung.
 150.14. Ac we prutlice gecyðað uplendiscum preostum þæt we
be þissum circule gerædd habbað.
 150.17. An abbod wæs on Egipta lande, fullfremed on Godes
gesihðe, Pacomuis genemned on naman gefege.
 150.18. He abæd æt þam mihtigan Drihtne mid eallum his
munucheape, þæt he him mildelice gecydde, hwær hyt rihtlicost wære
þæt man þa Easterlican tide mid Godes rihte, þæne Pascan, healdan
sceolde.
 150.22. Him sona of heofena mihte com unasecgendlic myrhð, engla
sum, mid blisse, se þas word geypte, & þæne abbod gegladode, &
þas uers him mid gyldenum stafum awritene on þam handum betæhte, þe
þus wæron on his spræce gedihte: <foreign>None Aprilis norunt quinos</foreign> eall to
þam ende.
 150.30. Nu we hig willað mid trahtnunge her geglengan, &
rihtlice heora gerena kyrtenum preostum gecyðan.
 150.31. <foreign>None (1521) Aprilis</foreign>.
 152.1. <foreign>None</foreign> sceal habban diptongon, þæt ys twyfeald
stæfgefeg, þæsðe boceras secgað.
 152.2. <foreign>Aprilis quasi aperilis dicitur</foreign>.
 152.3. Aprilis ys gecweden swylce he sy openere.
 152.4. On his timan beoð geopenade tryw to blowanne & wyrta
to weaxanne.
 152.5. Þæs forman geares circul on þam nigontyne gearum ys
<foreign>None Aprilis</foreign> genemned, & þy geare byð se mona þy dæges
feowertyne nihta eald, & eallswa he byð on ælc þæra uersa
anginne, þe benyðan þam forman uerse stant.
 152.9. Healfe þa uers gebyriað to þam termene, þæt ys to
þam <foreign>lunam quartam decimam</foreign>, & healfe þæt man findan mæge hwylce
dæge seo mearke, þæt ys se terminus, ga on tun.
 152.12. Þegnas & ceorlas habbað landmearke; hu mycele ma
gerist hyt þæt seo tid hæbbe mearke hwænne heo tosige kyningum &
Cristenum folce to wurðfulre blisse.
 152.15. <foreign>None Aprilis luna xiiii. Norunt, id est, habent, quinque
regulares</foreign>.
 152.16. On nonas Aprilis wæs se termen, & þy geare
wæron fif <foreign>regulares</foreign> & twegen <foreign>concurrentes</foreign>.
 152.18. Doð þas twegen to fifum; þonne beoð þær
seofon, þa getacniað þæt on Saternesdæg wæs se terminus on þam
forman geare <foreign>cycli Decennouennalis</foreign>.
 152.22. Æfter þissum uersum byð þes: <foreign>Octone kalende,
assim depromunt</foreign>.
 152.24. <foreign>Octaua kl Aprilis</foreign> byð <foreign>luna xiiii</foreign>, & þy geare
byð <foreign>as</foreign>, þæt ys an rihting.
 152.25. Doð to þam anum þa <foreign>concurrentes</foreign>, þaþe wæron
feower.
 152.26. Þæt beoð fife.
 152.26. Þa openlice getacniað þæt þy geare wæs se
termen on þunresdæg.
 152.28. Eall þæt we habbað be þissum twam gearum gesæd,
undergitað hyt be eallum þam oðrum.
 152.29. Nimað þas awritenan <foreign>regulares</foreign> & þa
<foreign>concurrentes</foreign>, doð togædere ælce geare, & syððan hig beoð
gesamnode, todælað hig þurh seofon.
 154.2. Gif þær beoð seofon ealra, þonne getacniað hig
þæt se termen byð on Sæternesdæg; gif þær beoð ma, doð
þa seofon aweg: þæt getæl geswutelað, þe þær.
 154.6. Scyte fingres anginne.
 154.6. & on þam oðrum lyðe <foreign>v id</foreign>, & on þam
þriddan <foreign>iiii id</foreign>, & on þam feorðan <foreign>iii id</foreign>, & syððan læt
gan þæt getæl, swa we nu cwædon, þæt þu cume to þæs
læstan fingres nægle; þonne byð þær <foreign>viiii kl Aprilis</foreign>.
 154.10. Nim þonne <foreign>viii</foreign>, & sete hine on þam forman lyðe
þæs þuman; þonne hæfst ðu þær þæs geares termen, swa
þu ær hæfdest þæne forman.
 154.13. Be þam oðrum do þus.
 154.14. Ic wylle, la rædere, þæt þu ne forgyte þæt
ic þe nu secge, ac gemun ðu mid ecum gemynde.
 154.15. Þonne þu þa <foreign>terminos</foreign> aginne to secanne, foh sona on
<foreign>iiii non Aprilis</foreign>, & æfter <foreign>id</foreign> foh on <foreign>xvii kl Aprilis</foreign>, þæt þu
cume to þam termene, þe þu þænne onginst to witanne.
 154.18. & gif <foreign>terminus</foreign> geyrnð on nonas oððe on <foreign>id</foreign>
oððe on <foreign>kl</foreign>, gif he becymð on <foreign>xii</foreign> oððe on <foreign>xi</foreign> oððe on <foreign>x</foreign>
wite þu to soðe þæt se byð on Martio.
 154.21. Gif he becymð on <foreign>xiii</foreign> oððe on <foreign>xiiii</foreign> oððe on
<foreign>xv</foreign>, forþam þas dagas beoð on Martio ær emnihte, wend þe þonne to
Aprili.
 154.23. Þas þing gelimpað þriwa on þam circule, þæt
ys on þam eahtoðan geare, on <foreign>xiiii kl Mai</foreign>, & on þam endlyftan
geare, on <foreign>xvii kl Mai</foreign>, & on þam nigonteoðan geare, þæt ys on
<foreign>xv kl Mai</foreign>, swa Godes engel to Pacomio cwæð: <foreign>Guindene constant, tribus
adepte</foreign>.
 154.29. Nu we wyllað eft fullum mode her gecyðan, hu oft se
Easterlica monð onginð on Martio: ærest on þam oðrum geare, þonne
se termen byð on <foreign>viii kl Aprilis</foreign>, & on þam fiftan, þonne se termen
byð on <foreign>xi kl Aprilis</foreign>, & on þam seofoðan geare, þonne se termen
byð on <foreign>iii kl Aprilis</foreign>, & eft on þam teoðan geare, þonne se termen
byð on <foreign>vi kl Aprilis</foreign>, & eft on þam þrytteoðan, þonne se termen
byð on <foreign>ix kl Aprilis</foreign>, & eft on þam syxteoðan geare, þonne se
termen byð on <foreign>xii kl</foreign>, & eft on þam eahtateoðan geare, þonne se
termen byð on <foreign>quarta kl Aprilis</foreign>.
 156.9. Þas seofon <foreign>termini</foreign> beoð on Martio, & twelf beoð
on Aprili.
 156.11. Gyf þu wylle witan mid gesceadum gerade hwær beo
<foreign>initium</foreign>, þæt ys <foreign>principium</foreign> angin, þæs forman monðes þe
gebyrige to þære Easterlican tide, wite ærest hu fela <foreign>epacte</foreign> beon,
& hu eald se mona beo on <foreign>kl Ianuarii</foreign>.
 156.15. & locahu eald se mona beo þy dæge, swa fela daga
tell þu fram Martius monðes ende upweard, & þonne gemetst ðu butan
facne þæs monðes angin.
 156.17. Nu togeare, þa Brihtferð writere þis awrat, synd
feowertyne epactas, & Ianuarius hæfð nigon rihtinga; þæt beoð
þreo & twentig.
 156.20. Rim, la wynsuma preost, swa fela daga upweard fram <foreign>pridie
kl Aprilis</foreign>, & ic þe secge to gewissum, þonne þu cymst tellende to
<foreign>vii id Martii</foreign>, þonne gemetst ðu þær <foreign>lunam primam</foreign>.
 156.24. On þrim gearum ne mæg þes gleawscipe standan,
þæt ys on þam ytemestan <foreign>embolismo</foreign> on þam eahtoðan geare, and on
þam forman <foreign>embolismo</foreign> on þam endlyftan geare, & on þam ytemestan
<foreign>embolismo</foreign>, on þam nigonteoðan geare.
 156.28. Gif þe lyste þas þing witan mid gewisse, þonne
ræd þu mid gerade þone <foreign>v</foreign> & hundeahtogoðan cwyde on Rabanum.
 156.31. Ða gleawe sægengan wel hig understandað þæt
eorðlice lichaman beoð fulran on weaxendum monan þonne on wanigendum.
 158.1. Eac þa treowa þe beoð aheawene on fullum monan beoð
heardran wið wyrmætan & langferran þonne þaþe beoð on niwum
monan aheawene.
 158.4. Seo sæ & se mona geþwærlæcað heom
betweonan.
 158.5. Æfre hig beoð geferan on wæxende & on wanunge;
& swa swa se mona dæghwamlice feower prican lator arist þonne he dyde
on þam oðrum dæge, swa eac seo sæ symle feower prican oððe fif
lator flowð.
 158.9. Ðonne se mona up arist, þonne onginð seo sæ to
flowanne.
 158.10. Grecas hateð <foreign>malina</foreign> sæflod þonne hyt wixst, &
<foreign>ledon</foreign> þonne hyt wanað; & Beda cwyð, gumena se getiddusta on
Angelcynne, þæt <foreign>malina</foreign> onginð fif dagum ær þam niwan monan, &
eallswa ær þam fullan monan; & <foreign>ledon</foreign>, þæt ys wanung, onginð
on fif nihta ealdum monan, & ægðer þisra nama wyrceað twa gewrixla
binnan þrittigum nihtum.
 158.17. Wel oft eac grammaticeras & rimcræftige þegnas hig
geþwærlæcað.
 158.18. Ða boceras synt <foreign>scribe</foreign> geciged on Lyden: hig gymað to
gebeotes þæra fif stafa, þe synd <foreign>uocales</foreign> geciged.
 158.20. & þær ongen þa rimcræftige men wyrcað heom
fægerne circul of þam fif stafum, & fram Ianuario betæcað æfre
þry dagas anum stæfe.
 158.22. Þonne getimað hyt þæt hig wrixliað twia on anum
monðe & on þam circule fiftyne niht hig onfoð on þære nextan
<foreign>lunan/</foreign>, & on þrittig hig geendiað; & þæra geara getæl
hæfð seo <foreign>tabule</foreign> þe we amearkian willað ægðer ge bufan ge
beneoðan.
 160.2. Hawa þu, estfulla preost, hwylc þisra stafa beo on
dæg oððe hwylc fæcc, & sec þæt ylce heron ægðer ge on
þa wynstran healfe ge on þa swyðran.
 160.4. Warna þe þonne se <foreign>embolismus</foreign> beo, forþon þænne
þry monðas sceolon habban þrittig nihta ealdne monan, swa ic þe wille
nu þis don to wynsumere bysne.
 160.7. Hawa her beneoðan, hwæt ic sette.
 160.9. Ðys ys þæt eahtoðe gear on þam circule <foreign>None
Aprilis</foreign>, & Ianuarius hæfð <foreign>lunam xxvi</foreign> on <foreign>kl</foreign>, & he byð on
<foreign>viii id i</foreign>, & he geendað <foreign>xxix</foreign> on <foreign>iii nonas Februarii</foreign>, & he byð
februarii.
 160.12. Þænne fehð <foreign>luna Martii</foreign> on <foreign>ii non Februarii</foreign> &
geendað <foreign>xxx</foreign> on <foreign>ii non Aprilis</foreign>.
 160.13. Se byð <foreign>embolismus</foreign>, & he ne gebyrað naðor ne to
Martio ne to Aprili, ac he byð <foreign>embolismus</foreign> geciged.
 160.15. Gif se <foreign>bissextus</foreign> byð on geare, & Ianuarius
hæfð þrittig nihta ealdne monan, & se <foreign>embolismus</foreign> byð æfter
þam monðe oððe wiðinnan, oððe on Decembri, swa hyt oft getimað,
& se <foreign>bissextus</foreign> byð þy geare, þænne getimað hyt þæt þry
monðas beoð togædere <foreign>lunam tricessimam</foreign>.
 160.21. Þeos <foreign>tabule</foreign> hæfð Adames naman, & he getacnað
mycele þing, & eac he hæfð feower stafas; þa synt, <foreign>d. e. u. s</foreign>.
 160.23. Ðisra stafa tacna we wyllað on rumran fæce
geswutelian.
 160.25. Gelome we habbað gehrepod ymbe þæs monan ryne, &
we wenað þæt we gegremion iunge men mid swylcum þingum.
 160.27. Nu wylle we heom her amearkian eall gewiss ymbe his ryne.
 160.28. Anre nihte eald monan scynð feower prican, ac we wyllað
secgan to soðe fif prican æfter Bedan gesetnysse.
 162.2. Gyf þu wilt witan hu lange he scine þonne he byð
twegra nihta eald, þonne do þu twia feower togædere; þæt beoð
ehta.
 162.4. Todæl þa eahta þurh fif, forðon fif prican wyrcað
ane tid.
 162.5. <foreign>Guinquies asse quinquies</foreign> æne fif beoð fif.
 162.6. Þreo þær synt to lafe.
 162.7. Twegra nihta eald mona scinð ane tid & þry prican.
 162.8. Gemænigfyld þa þreo þurh feower: þriwa feower
beoð twelf.
 162.9. Todæl þa twelf þurh fif.
 162.9. <foreign>Guinquies (16210) bini decus</foreign>; þæt ys on Englisc,
Twia fif beoð tyn, & twa þær beoð to lafe.
 162.11. Þat tacnað þæt þreora nihta eald mona scinð
twa tida & twegen prican.
 162.12. Uton nu umbe tynnihtum ealdum monan wurdlian.
 162.13. Nymað tyn & gemænigfyld þæt getæl feower
siðon.
 162.14. Feower siðon tyn beoð feowertig.
 162.15. Todælað þas feowertig þurh fife.
 162.16. <foreign>Guinquies octoni quadrais</foreign>: þæt ys on Englisc, Fif
siðon eahta beoð feowertig.
 162.17. Eahta tida scinð se mona þonne he byð tyn nihta
eald.
 162.18. Gyt we wyllað ymbe sprecan, hu lange he scinð þonne
he byð fiftyne nihta eald; þonne he byð full.
 162.20. Feower siðon fiftyne beoð syxtig.
 162.20. Todælað þas syxtig þurh fif.
 162.21. Fif siðon twelf beoð syxtig.
 162.21. Twelf tida scinð se mona þonne he byð fiftyne nihta
eald.
 162.23. Þæt ylce we tæcað on þære wanunge þe we
cweðað be þære weaxunge.
 162.25. La wynsuma broðor, gym þisses hwioles; hyt þe
ætywð genoh openlice eall þæs monan ryne.
 162.26. Herto we willað geicean þa Grecisce naman, & þa
stowa þe se mona byð þonne byð <foreign>prima</foreign> oððe <foreign>decima</foreign> oððe
<foreign>xv</foreign>.
 162.29. <foreign>Menoides</foreign> he byð geciged <foreign>prima; diatomos</foreign> tyn nihta
eald, oððe fif & twentig; <foreign>amphicirtos</foreign> twelf nihta eald, oððe
feower & twentig; <foreign>panselenos</foreign> fiftyne.
 164.1. Þas þing we geopeniað bet on þissum trendle: <foreign>Decima
luna</foreign>, swa ys se stede geciged.
 164.3. Ðæs monan ryne byð þus þonne he wihst <foreign>scilicet
supra terram</foreign>.
 164.4. And þonne he wanað eal emispion, swa þes trendel
ætywð.
 164.5. <foreign>Emmsque videri perian</foreign>; þæt byð healf trendel.
 164.5. Potest healf herbufan, healf beneoðan þisum strican.
 164.7. Feowertyne & syxtyne habbað an & þreottyne &
seofontyne.
 164.8. Þonne þu, arwurða broðor, gehyrst þæt se mona
beo fram þære sunnan twelf fæca, þonne undergyt þu, swylce ic þus
cweðe, Byrhtferð mæssepreost stent on þam twelftan stede æfter
þam biscope Eadnoðe, oððe he sitt.
 164.9. Ðas circulas synt behefe eallum gehadedum mannum &
swyðust þam preostum þe sceolon folc læran & þa Easterlican tid
þurh þæs monan ryne ætywan.
 164.12. On þissum circulum ærest stent se circul þe
gebyrað to þære Lengtenlican tide, & syððan synt þa <foreign>terminos</foreign>
awritene þe belimpað to þære Easterlican tide.
 164.14. On þære þriddan stowe synt þa <foreign>termina</foreign>, þæt
synt þa gemæro, þe gebyriað to Gangdagum, & þær onem synt
þa þe gebyriað vel belimpað to Pentecosten þære halgan tide.
 164.18. On manegum bocum synt ærest þa <foreign>termini</foreign> amearkode
þe man hæt <foreign>Septuagessimales</foreign>.
 164.19. Þurh þa man sceal witan, hwænne man sceal þæt
ciriclice leoð forlætan, þe Ebrei hatað <foreign>Alleluia</foreign>, & Lydenware
hatað <foreign>Laudate Dominum</foreign>, & on Englisce þeoda Godes Lof gecigað.
 164.23. Se wynsuma circul þe ys geciged <foreign>None Aprilis</foreign>, he sceal
mid his ealdorscipe ealle þa oðre gerihtan & gereccan, þæsðe
þa regolweardas us heton secgan.
 164.25. Doð ærest þæt Ianuarius hæbbe <foreign>lunam xxx</foreign>
þrittig mihta, & þæræfter þæt Februarius hæbbe
<foreign>uigessiman nonam</foreign> nigon & twentig, & betwyx þissum twam monðum man
sceal witan mid deopðanclum mode hwær beo se mona tyn nihta eald, &
æfter þære ylde swa hwylc Sunnandæg swa þær byð gehendost, ge
sceolon forlætan Alleluia.
 164.32. Syððan Februarius hæfð geendod his monan ylde, se
sceal beon <foreign>xxix</foreign>, oððe <foreign>xxx tricessima</foreign>, on þam feorðan geare, nimað
syððan þæne niwan monan & witað hwær he beo <foreign>secunda</foreign>, &
swahwylc Sunnandæg swa þær beo gehendust, se byð se forman
Sunnandæg on þam Lengtene.
 166.3. Doð þæt Martius monð hæbbe <foreign>lunam tricessimam</foreign>,
swa hys gewuna ys, & underfoð <foreign>Aprilis lunam</foreign>, se sceal geendian <foreign>xxix</foreign>.
 166.5. Ac ic eow warnige, wynsume preostas, mid Moyses lare
þæt ge cyrtenlice eow gewarnion & geornlice gymon hwær se mona beo
tyn nihta eald, forþan se fulla mona gebyrað to þære Easterlican
tide.
 166.9. Syððan Aprilis mona byð geendod <foreign>xxix</foreign>, man sceal fon
on Maius monan, & æfterþam þe he byð <foreign>xxma</foreign>, swa hwylc
Sunnandæg swa þær beo gehendost, he geswutelað borlice þæt
þæs on morgen byð se forman Gangdæg.
 166.13. Þa dagas synt gehaten <foreign>Letaniarum Dies</foreign> on Grecisc, &
on Lyden <foreign>Rogationum</foreign>, & on Englisc Bendagas.
 166.14. Syððan þæs monan yldu byð <foreign>xxx tricessima</foreign>,
& Iunius mona byð feower nihta eald, swa hwylc Sunnandæg swa þær
byð gehendost, se byð Pentecostenis Dæg, þæt byð se fiteogoða
dæg æfter Easterdæge.
 166.19. <foreign>De Lxx</foreign>.
 166.20. Se mona sceal beon tyn nihta eald ælce geare on þam
<foreign>Septuagessimalem circulum</foreign>, & on þære Easterlican termen he sceal
beon feowertyne nihta eald, & on Gangdagum twentig, & on Pentecosten
feower.
 166.24. Gyt ic wylle eow gecyðan mid soðre race hu ge magon
witan hwær byð þæs forman monðes angyn.
 166.25. Wytað hu fela epactas beon on geare, & hu eald beo se
mona on <foreign>kl Ianuarii</foreign>.
 166.27. Nu togeare, he wæs <foreign>xxiii</foreign>, & hyt ys þæt fifte
ger on þam Easterlican circule.
 166.28. Tellað þreo & twentig daga fram æfteweardum
Martium upweard, & hawiað mid hluttre gesihðe hwær beo <foreign>vii id
Martii</foreign>.
 166.31. Þonne gemetað ge þær ongen <foreign>v</foreign> gewriten.
 166.31. Þa tacniað hwær þæs forman monðes angin byð
on þam fiftan geare þæs circules.
 166.33. Ðus ge magon findan ælce geare þæs forman
monðes angin, buton þrim gearum: þæt byð on þam eahtoðan &
on þam endliftan & on þam nigonteoðan.
 168.3. On þam ytemestan <foreign>embolismo</foreign>, þæt ys on þam
eahtoðan geare, byð þæs forman monðes angin on nonas Aprilis; &
on þam endliftan geare byð þæs geares angin on <foreign>iiiita non Aprilis</foreign>.
 168.6. Þus hyt ys gemearcod on Lyden: <foreign>In primo endecade, initium
primi mensis in iiiita N Aprilis inuenitur</foreign>.
 168.8. On þam nigonteoðan geare byð þæs Easterlican
monðes angin on <foreign>ii N Aprilis</foreign>.
 168.10. La arwurðan preostas, þæt ic secge eow to soðe,
þæt þys gescead eow næfre ne bepæcð.
 168.12. Ymbe þæne Easterlican dæg, we eow wyllað openlice
gecyðan, þæt he wæs on þære ealdan æ <foreign>tribus argumentorum
indiciis preceptum</foreign>, þæt ys mid þrym gleawnyssum he wæs beboden,
þæt ys þæt he wære æfter þære Easterlican emnihte, &
on þam forman monðe, & on þære þriddan wucan.
 168.18. Seo feorðe gleawnys ys þæt man sceal anbidian
þæs Sunnandæges, þe Crist wæs for us geoffrod & gewat, þurh
oferfæreld, of deaðe to life & of brosnunga to unawemmednysse, &
of wite to wuldre.
 168.21. Gyf Eastron beoð <foreign>pridie id Aprilis</foreign>, þonne byð
Lengten on <foreign>kl Martius</foreign>, & þæt we secgað preostum, þæt æfter
swa fela daga fyrste swa beoð Eastron æfter <foreign>pridie id Aprilis</foreign>, swa fela
daga fyrst byð Lengten æfter <foreign>kl Martius</foreign>; & æfter swa fela
daga fyrste swa beoð Eastron ær <foreign>pridie id Aprilis</foreign>, swa fela daga ær
<foreign>kl Martii</foreign> byð Lencten.
 168.28. Gyf Eastron beoð on <foreign>kl Aprilis</foreign>, þonne beoð
Gangdagas on <foreign>N Mai</foreign>, & gif Eastron beoð ær <foreign>kl Aprilis</foreign> oððe
syððan, wite þu, gerada preost, þæt þu hæbbe eallswa fela dagum
ær <foreign>N Mai</foreign>, oððe syððan, Gangdagas.
 168.32. Þæt gerist preostum to witanne hwæt beo betwyx
Eastron & þeorfdagum.
 168.33. Easterdæg wæs se forman dæg on þære ealdan
æ þonne se mona wæs <foreign>xiiii</foreign>, & þa seofon dagas, þe
þæræfter wæron, wæron geciged <foreign>dies azimorum</foreign>.
 170.2. Þes wurðfulla gewuna ys swyðe wynsumlice gehealden
betwyx Cristenum mannum.
 170.3. Hwæt, hig þæne forman dæg mid mycelum wurðscipe
forestæppað, & þæs monan ylde fram fiftyne nihtum of an &
twentig nihta wærlice gehealdað, & þæne awestendan deofol
gastlice fram heom ascufað, swa se arwurða apostol lærð: <foreign>Non in
fermento malitie et nequitie, sed in azimis sinceritatis et ueritatis epulari
debemus</foreign>.
 170.10. Se ðe þas circulas wyle geornlice asmeagan, he sceal
geþencan þæt þa eahta gear synd on Grecisc <foreign>ocdoade</foreign> gehaten, & on
Lyden <foreign>octo anni</foreign> & on Englisc eahta gear, & on þam eahta gearum
beoð þry <foreign>embolismus</foreign> & fif <foreign>communes</foreign>, & on þam endlufon wintrum
beoð seofon <foreign>communes anni</foreign> & feower <foreign>embolismi</foreign>, swa we forwel oft
habbað amearcod, & gyt wyllað, gyme se ðe wylle.
 170.17. Ðæt byð snotrum were med swyðe arwurðlic beforan
Godes gesihðe, gif he wisdomes lare geleaffullum esne cyð to soðe.
 170.19. Nu we hwætlice þis habbað gegaderod, þæt ys on
Lyden <foreign>actiuum opus uel imitatiuum</foreign>.
 170.20. Þas word tacniað þa þing þe beoð cyrtenlice
geset, oððe þe beoð to fyligeanne; & þas þing man hæt on
Grecisc <foreign>drammatikon</foreign> oððe <foreign>mimeticon</foreign>: on Lyden ys on naman geciged
<foreign>enarratiuum</foreign>, þæt ys geswuteligende oððe gecyðende: & on
Grecisc man nemð swylc þing <foreign>exegematikon uel apangeltikon</foreign>.
 170.26. Gyt ys þridde cynn þære rake, þe on Lyden ys
gecweden <foreign>commune</foreign>, & on Englisc gemæne, oððe <foreign>mixtum</foreign>, þæt ys,
gemenged, þæt Grecisce lareowas cigeað <foreign>koenon</foreign> oððe <foreign>micton</foreign>.
 172.3. Þonne se sceop in gebringð oðre hadas, þe wið hine
wurdlion swylce hit him andswarion, þonne byð seo gesettnys <foreign>coenon uel
micton</foreign> geciged.
 172.6. Swa þas þing synd gesette þe man nemð Ylias &
Odissia Omeri & Eneidos Virgilii.
 172.8. Ilias, þæt beoð gewyn & Odissia beoð gedwyld,
swa Omerus on þære bec recð.
 172.9. Seðe wyle ymbe þæs gerimes deopnyssa spyrian, þonne
mæg he gemetan þisra þreora cynna rake on þam gewefe.
 172.12. Þæt we willað, þæt se sceawre wite mid fullum
gerade, þe þis gewrit aspyrað, þæt on þam boccræfte fela hiw
synd amearcode: þa synd on Lyden <foreign>figure</foreign>, & on Grecisc <foreign>scemata</foreign>
gecweden.
 172.15. <foreign>Prolemsis</foreign> hatte þæt forme, þæt ys on Lyden
<foreign>anticipatio uel preocupatio uel presumptio</foreign>, þæt ys on Englisc
forestæppung oððe dyrstynnys, þonne se nama byð beforan þe sceolde
beon bæftan.
 172.19. Þæt ylce we cweðað be þam worde, & þis
uers we doð to trumre bisne: <foreign>Fundamenta eius in montibus sanctis, diligit
Dominus portas Sion</foreign>.
 172.21. Ær he cwæð <foreign>eius</foreign> ær Dominus.
 172.23. Þæt oðer hiw ys geciged <foreign>zeuma</foreign>, þæt ys gefeig
on Englisc.
 172.24. Þis gefeg ys swyðe gelome on halgum gewritum; swa ys
þes cwide: <foreign>Omnis amartiudo et ira et indignatio et clamor et blasphemia
tollatur a uobis</foreign>.
 172.27. Fægere se æðela kyning Dauid þis hiw
gefægerode, þus bymendre stefne hleoðriende cwæð: <foreign>Qui ingreditur
sine macula</foreign>, & eft <foreign>qui loquitur</foreign> eall to þam ende.
 172.31. <foreign>Hypozeuxis</foreign> ys þam foresprecenan hiwe genoh
wyðertyme, swa se sealm cwyð: <foreign>Virtutem terribiliorum tuorum dicent, et
magnitudinem tuam narrabunt</foreign>.
 174.3. <foreign>Memoriam eructabunt</foreign> eal to ende; & se wynsuma cempa
cwyð: <foreign>Siue prophetiæ euacuabuntur, (1745) siue lingue cessabunt</foreign>, &
gyt ma, þæt beoð <foreign>et cetera</foreign>.
 174.6. <foreign>Silempsis</foreign> ys an hiw, þonne þa <foreign>casus</foreign> on anre
gesetnysse hig totwæmað, swa ys þes cwyde: <foreign>Adtendite popule meus legum
meam/: inclinate aurem uestram in uerba oris mei</foreign>.
 174.9. Þæt he gecwæð ærest <foreign>popule meus</foreign>, þæt ys
<foreign>singularis numerus</foreign> on Lyden, & on Englisc anfeald getæl.
 174.11. He cwæð þæræfter: <foreign>Inclinate aurem uestram</foreign>;
þæt ys <foreign>pluralis numerus</foreign> on Lyden, & on Englisc mænigfeald
getæl.
 174.14. <foreign>Anadiplosis</foreign> ys on þære fiftan stowe amearcod;
þæt ys on Lyden <foreign>iterata dupplicatio</foreign>, & on Englisc geedlæcend
twyfealdnyss, þonne þæt uers geendað on þam naman þe hit eft
onfehð, swa ys: <foreign>Stantes erant pedes nostri in atriis tuis, Hierusalem,
Hierusalem que edificatur</foreign>.
 174.20. <foreign>Anaphora</foreign> ys þæt syxte hiw; þæt ys on Lyden
gecweden <foreign>relatio uel repetitio</foreign>, & on Englisc gelomlicnys, þonne
þæt uers onginð on forewerd eallswa þæt oðer, eallswa ys:
<foreign>Dominus illuminatio mea, et salus mea, quem timebo? Dominus defensor</foreign>.
 174.24. & swa ys: <foreign>Vox (17425) Domini in uirtute; uox Domini
in magnificentia</foreign>.
 174.25. Sume uðwitan hatað þis hiw <foreign>epanaphoram</foreign>, þæt ys
<foreign>super relationem</foreign>.
 174.28. <foreign>Epanalemsis</foreign> ys on þære seofeðan stowe.
 174.28. Þis hiw byð gehwær funden on gewritum þonne se
cwyde byð on foreweardum þam uerse & eft on æfteweardum, swa ys:
<foreign>Gaudete in Domino semper: iterum dico gaudete</foreign> & eft: <foreign>Deus, quis similis
erit tibi? Ne taceas, neque compescaris Deus</foreign>.
 176.3. <foreign>Epizeuxis</foreign> ys on þære eahtoðan stowe, þæt ys on
Lyden <foreign>superconiunctio</foreign>, & on Englisc getwynnys, þonne man cwyð twa
gelice word on anum uerse, swa ys þis: <foreign>Consolamini, consolamini</foreign>, & eft:
<foreign>Eleuare, eleuare</foreign>.
 176.6. On oðre wisan ys þis hiw genemned <foreign>palilogie</foreign>, þæt
ys on Lyden <foreign>repetitio sermonis</foreign>, & on Englisc.
 176.9. <foreign>Paronomasia, id est denominatio</foreign> on Lyden.
 176.9. Þis hiw byð gesett on myslicum andgite, swylce ic þis
do to bisne: <foreign>Amans & amens, & semens & sementis &
seminarium</foreign>.
 176.12. <foreign>Amans homo</foreign> byð lufwende man, & <foreign>amens</foreign> byð
awoffod, & <foreign>semens</foreign> byð sawende, & <foreign>sementes</foreign> byð sawendis, &
<foreign>seminarium</foreign> byð.
 176.14. Fægere þis hiw geglengde Isaias se witega, þa he
þus giddiende cwæð: <foreign>Expectaui ut faceret iudicium, et ecce iniquitas;
et iustitiam et ecce clamor</foreign>.
 176.17. Þas word swyðe fægere geþwærlæcað on
Ebreiscre spræce, swa we þæt her willað þam rædere geswutelian.
 176.19. <foreign>Iudicium</foreign> on Lyden, & on Englisc dom, & on Ebreisc
<foreign>mesaphaat: iustitia</foreign> on Lyden, & on Englisc rihtwisnys, & on Ebreisc
<foreign>sadaca: iniquitas</foreign> on Lyden, on Englisc ys gecweden unrihtwisnys, & on
Ebreisc <foreign>mesaphaa: clamor</foreign> on Lyden, on Englisc ys hludnys, & on Ebreisc ys
gereht <foreign>suaca</foreign>.
 176.24. Fægere he gemetegode þæra namena gelicnyssa.
 176.25. <foreign>Iudicium</foreign> he genemde <foreign>mesaphaat, & iniquitas mesaphaa,
& iustitia sadaca, & clamor suaca</foreign>.
 176.28. <foreign>Schesis onomaton</foreign>, þæt ys þæt hiw þe manega
naman beoð gegaderode of myslicum swege & getacniað an þing, swa ys
þis: <foreign>Ve genti peccatrici, populo graui iniquitate, semini nequam, filiis
sceleratis</foreign>, & on þam Sealme: <foreign>Peccauimus com patribus, et cetera</foreign>.
 178.4. <foreign>Paromoeon</foreign>, þæt ys on Lyden <foreign>prope simile</foreign>, þæt
ys on Englisc wel gelic.
 178.6. Þis ys þæt teoðe hiw.
 178.7. <foreign>Omoeuteleuton</foreign>, þæt ys on Lyden <foreign>similis terminatio;
omoeu, id est similis, teleuton terminatio; telos Grece finis Latine</foreign>.
 178.9. Þæt hiw byð geciged <foreign>omoeuteleuton</foreign>, swa oft swa se
middel & se ytemysta dæl geendað on gelicum stæfgefege, swylce
frater Byrhtferð þus cweðe: <foreign>Melius est uidere quod cupias quam
desiderare quod nescias</foreign>.
 178.13. Forwel oft þa þeodwitan þus heora meteruers
gewurðiað, swa se wynsuma Sedulius iu gefyrn giddode, þus cweðende:
<foreign>Peruia diuisi patuerunt cerula ponti</foreign>.
 178.17. <foreign>Omoeuptoton</foreign>, þæt byð þæt hiw þe on gelicum
byð geendod, swylce ic þus cweðe: <foreign>Cantate, et exultate, et psallite</foreign>,
& swylce ic eft þus sprece: <foreign>Ex nichilo nihilum, ad nihilum nil posse
reuerti</foreign>.
 178.22. <foreign>Polyptoton</foreign> ys þæt feowerteoðe hiw, & hyt ys
þus to undergitanne; <foreign>nam polon multum dicitur; toton</foreign> þæt ys
<foreign>casuale</foreign>.
 178.24. Þis hiw ys <foreign>polyptoton: Guoniam ex ipso, et (17825) per
ipsum, et in ipso sunt omnia, ipsi gloria in secula seculorum</foreign>, & on þam
Sealme ys <foreign>polyptoton</foreign>, þus cweðende: <foreign>Niue dealbabuntur, & mons
coagulatus/, & mons pinguis, & mons, in quo beneplacitum est Deo</foreign>.
 180.1. <foreign>Hyrmos</foreign> ys þæt fifteoðe hiw: þæt ys
geþwærlic hiw, swa þis ys: <foreign>Deus, in nomine tuo saluum me fac: et in
uirtute tua iudica me</foreign>.
 180.3. <foreign>Hyrmos</foreign> Grece ys gecweden on Lyden <foreign>conuenientia</foreign>.
 180.5. <foreign>Polysindeton</foreign> ys þæt gebed, þe byð mid manegum
gefegednyssum gefrætwod, swa ys: <foreign>Dominus conseruet eum</foreign>, & swylce ic
þus cweðe: God me geunne þæt ic mote his willan gewyrcan, & ealra
his halgena & mines kynehlafordes & ealra minra broðra.
 180.11. <foreign>Dialiton</foreign> þis hiw þolað þæs stæfgefeges,
þe boceras cigeað <foreign>coniunctiones</foreign>, swylce ic þus cweðe: <foreign>Iubilate
Domino, omnis terra, psalmum dicite nomini eius, date gloriam laudi eius</foreign>.
 180.15. Fela we mihton ymbe þissum þingum maðelian, ac we
asittað þæt þa boceras ascunion, þæt we ymbe heora digolnyssa
þus rumlice sprecað.
 180.17. Ne we þeah for ege wandian eorðlices mannes.
 180.18. Hwæt.
 180.18. He gewit færlice rekene, þeah þe he beo upahafen swa
cedertrywes twyg on ufeweard, þæt man be him mæg singan þæt
sarlice leoð, þe þus swegð on þam sealme: <foreign>Transiui, et ecce non
erat</foreign>.
 180.22. Gyt me lyst wyð iunge men ymbe gerimcræft smeagan,
forþon ic to soðe gelyfe þæt mine word magon wel fremian þam þe
hig wile georne ascrutnian.
 180.26. Seo forme abecede on þam gerime ys to gewisse butan
pricon, & seo oðer ys gepricod on þa swyðran healfe, & seo
þrydde on þa wynstran healfe, swa us heræfter gelustfullað to
amearkianne on þissum æfterfyligendum wexbredum, þe se arwurða Beda
gesette.
 180.30. Preostas magon butan fere þæs monan ylde findan mid
gerade, buton hyt gelimpe þæt <foreign>embolismaris</foreign> monð hig gedrecce.
 180.33. Þæt mæg gelimpan to soðe þriwa on þam
circule, þe ys <foreign>None Aprilis</foreign> geciged.
 180.34. On ymbhwyrfte, þæt eahtoðe gear & þæt
endlyfte & þæt nigonteoðe swicað þam preoste on þam circule,
buton he hine gewarnige mid gesceade, swa þa rædinga cweðað, þe we
herbufan awriten habbað, þam preoston wærscipe cyðað, gymun gif hig
wyllað.
 182.5. Heræfter we wyllað todælan þa abecedaria on twa
todælednyssa, swa ealde uðwitan us gewissedon.
 182.7. Man mæg gesettan to diglum þinge, oððe gif hwam
atweonige on sumre rædinge.
 182.10. Set to waclicum þingum.
 182.12. Ðæt ic warnige þæne þa þas cinan þengð to
aspyrianne, þæt he gelome sceawige þas Seofon Rædinga, þe we
herbeforan awendon, be þam seofon gearum, þe synt on Grecisc <foreign>embolismares</foreign>
geciged, & on Lyden <foreign>maiores</foreign> & on Englisc þa maran gear.
 182.16. Forwel oft we habbað gesæd on þissum gewrite þisra
þinga gescead; nu ne lyst us þas þing leng styrian, þelæsþe hyt
beo æþryt gelæredum preostum.
 182.19. Ic hæbbe gesett ane mearke beforan þam Rædingum,
& þa ic wylle her amearkian, þæt se rædere hig mage þe raðor
gemetan.
 182.22. Boceras habbað on heora cræfte wurðfulle hiw &
tacna, swa þas synd þe ic þence preostum to gecyðanne.
 182.24. & eac me þingð wynsumlic þæt ic þæra
preosta notas þam bocerum gekyðe, þelæsþe hig witan þæt þa
rimcræftige weras syn butan cræftigum getacnungum.
 182.27. Ðys taken ic hæbbe gesett þær þa Seofon
Rædinga synd on Englisc awend.
 182.28. Þys taken hatte <foreign>crisimon</foreign>, & man hyt mæg settan
to tacne, locahwær se writere wylle.
 182.31. Tyn hiw habbað þa boceras on heora gesetnyssum, mid
þam hig todælað & amearkiað heora accentas.
 182.32. Þæt forme hiw ys þus genemned <foreign>oxia</foreign>.
 182.33. Herbæftan ic mearkye, & þæt andgit ic
herbeforan geswutelige.
 182.34. <foreign>Oxia</foreign> ys <foreign>acutus accentus</foreign>, þæt ys, gescyrpt
accent/.
 182.35. Þæræfter ys <foreign>baria</foreign>, þæt ys hefig accent,
& ys þus amearkod.
 182.36. <foreign>Pereospomine</foreign>, þæt ys <foreign>circumflexus accentus</foreign>,
þæt ys, gebiged accent, & he byð of þam oðrum twam geworht, swa
we her onem habbað gemearcod.
 184.5. Heræfter ys <foreign>macros</foreign>, þæt ys on Lyden <foreign>longa
uirgula</foreign>, & on Englisc lang gyrd.
 184.7. <foreign>Brakus id est breuis</foreign>, ys þæt fifte hiw, & ys
anes trendles dæl, þus licgende.
 184.8. <foreign>Yfen</foreign> heræfter ys amearcod.
 184.8. Þis hiw gesamnað twa word togædere, & hyt ys
þus amearcod.
 184.10. <foreign>Diastole</foreign> forðstæpð æfter, & ys þus
gefeged/.
 184.11. Eallswa <foreign>yfen</foreign> gegaderað þæt word, eallswa
<foreign>diastole</foreign> hyt totwæmð.
 184.12. <foreign>Apostrophus</foreign> up arist æfter <foreign>diastole</foreign>; & he
hæfð anes trendles dæl, & he byð þus gesceapen, & he
tacnað þæt sum <foreign>uocalis</foreign> byð forlæten, þe on þam worde beon
sceolde, swylce ic þus cweðe: <foreign>pro tribunal pro tribunale</foreign>.
 184.16. <foreign>Dasia</foreign> nys na to forgitanne.
 184.17. He ys þus geciged: <foreign>aspiratio</foreign>, þæt ys.
 184.17. Gif he ahwar byð forgyten þær he beon sceolde,
þonne sceal man hine þus amearkian, & eft, gif he byð ahwar gesett
þær he standan ne mæg, þonne sceal man hine þus genyðerian.
 184.21. <foreign>Asteriscus</foreign> ys namcuð tacen þæt man sett forwel oft
on halgum bocum, gif þær hwæt byð forlæten, & þus he ys
amearcod/.
 184.23. On Greciscre spræce, steorra ys <foreign>aster</foreign> genemned.
 184.24. <foreign>Obelus</foreign> nys na to forlætanne, forþon Hieronymus his
wel gymde, swa þu, la cleric, on þam <foreign>Saltere</foreign> findan miht.
 184.26. <foreign>Lymniscus</foreign> ys seo gyrd þe byð betwyx þam twam
pricon, þus licgende.
 184.28. He byð þær oft gesett þær halige gewritu beoð
mid anum andgite gesett & na mid gelicum wordum gediht.
 186.1. <foreign>Antigraphus</foreign> byð þus gemet.
 186.2. He byð oft gesett on mislicum gesetnyssum.
 186.2. <foreign>Paragraphus</foreign> ys þus amearcod, & oft mid þissum
tacne man totwæmð mislice gesetnyssa.
 186.4. <foreign>Positura</foreign> ys swylc taken swylce ic her amearkige.
 186.5. Þis hiw ys þam oðrum be dæle gelic & be dæle
ungelic; eallswa þæt ufere taken amearcað þæne forman dæl, swa
þis oðer totwæmð þæne ende from þam anginne.
 186.9. <foreign>Criphia</foreign> nys na to forgytanne.
 186.9. He ys þus geswutelod: & he byð gesett þær þa
deopan þing beoð unwrogene.
 186.11. <foreign>Antisimma</foreign> ys þus gecyðed: & he byð gesett to
þam uersum, þe heora endebyrdnys byð awend.
 186.12. <foreign>Antisimma cum puncto, id est</foreign> mid prican, byð
gesett, þær þær beoð twa uers, & we beoð on tweon
hwæðer sy to nymanne.
 186.15. <foreign>Dyple</foreign> ys þus gewurðod.
 186.15. Þys taken gesetton þa ealdan writeras on ciriclicum
bocum þæt hig twæmdon, oððe ætywdon þa gewitnyssa haligra
gewrita.
 186.18. Fif <foreign>dyple</foreign> synt; be þam anum we cwædon.
 186.19. Nu cweðe we be þam oðrum.
 186.19. <foreign>Dypleperisticon</foreign> byð þus.
 186.20. Þas mearke ærest gesette Leogoras; & gesette
þys hiw to þam uersum þe Ledenspræce cwyð <foreign>Homericis uersibus</foreign>.
 186.22. <foreign>Dyple periestigmene, id est, cum geminis punctis</foreign>,
þæt ys mid twam pricon, ys þus gesceapen.
 186.24. Þys hiw ealde uðwitan gesettan agen þam þingum þe
Zenodotus, se Eficisa esne, unwræstlice gesette.
 186.26. <foreign>Dyple obolismene</foreign> byð þus gefeged.
 186.26. & he byð oft on Virgilius bocum & on his
leoðwrencum gesett.
 188.1. <foreign>Dyple superne obolata</foreign> byð þus getacnod.
 188.1. <foreign>Ceraunium</foreign> ys þus gemearkod.
 188.2. <foreign>Crisimon</foreign> ys þus.
 188.3. <foreign>Pi et ro</foreign> þus.
 188.3. <foreign>Anchora</foreign> ys þus; <foreign>superior. Anchora inferior</foreign> ys
þus/.
 188.4. <foreign>Alogos</foreign> ys þus.
 188.5. Þys tacen man mæg afæstnian, þær man sum þing
gemet þe to betanne beo oððe to gerihtanne.
 188.7. Gyf hwylcum frynd lyste ma þinga asmeagan ymbe þissum
hiwum, þonne ræde he Isidorus boc þe ys <foreign>Ethimolegiarum</foreign> genemned.
 188.10. Nu we habbað sceortlice amearcod þæra hiwa gefeg,
þe boceras gymað, nu þingð hyt us gedafenlic þæt we heom gecyðon
þæt we ær geheton, þæt synt þa hiw þe þa rimcræftige
esnas borlice foregylpað.
 188.13. Ærest we wyllað gemearkian þa hiw, & syððan
þæt andgit be dæle gecyðan.
 188.23. Gyf þe gelustfullað to dælanne þæs geares dagas
oððe þæs monðes, oððe þæs dæges tida, oððe ane tid,
oððe ænig oðer þing mare oððe læsse þurh twelffeald
getæl, þonne wite þu, la arwyrða lif, þæt se twelfta dæl byð
genemned <foreign>vncia</foreign>, & þa endlufon beoð geciged <foreign>deuncem</foreign>.
 188.34. <foreign>Vncia</foreign> hæfð þis tacen, & <foreign>deunx</foreign> oððe
<foreign>iabus</foreign> hæfð þys tacen, & <foreign>decunx</foreign> oððe <foreign>dextans</foreign>, þæt ys
se teoða dæl byð þus gemearcod.
 188.37. <foreign>Dodrans</foreign> oððe <foreign>dodras</foreign>, þæt synt þa nigon
dælas, beoð þus gesette.
 190.2. <foreign>Bes siue bisse</foreign>, þæt synt þa eahta dælas, beoð
þus gewurðod.
 190.3. <foreign>Septus</foreign> oððe <foreign>septunx</foreign>, þæt beoð þa seofon
dælas, beoð þus geswutelode.
 190.4. <foreign>Semis (1905) uel sexis</foreign>, þæt beoð þa syx
dælas/ beoð þus gemearcod.
 190.6. <foreign>Guinqunx uel cincus</foreign>, þæt beoð þa fif dælas,
beoð þus gehiwod.
 190.7. <foreign>Triens uel treas</foreign>, þæt synt þa feower dælas,
beoð þus mid feðere gestricene.
 190.9. <foreign>Guadras uel quadrans</foreign>, þæt synt þa þry dælas,
beoð þus amearcod.
 190.10. <foreign>Sextas uel sextans</foreign>, þæt synt þa twegen dælas,
beoð þus gemearcod.
 190.11. <foreign>Vncia</foreign>, þæt byð an dæl, byð þus gemearcod.
 190.12. <foreign>Semiuncia</foreign>, þæt byð healf <foreign>uncia</foreign>.
 190.13. <foreign>Vncia</foreign> hæfð feower & twentig <foreign>scripulos</foreign> , &
<foreign>semiuncia</foreign> hæfð twelf <foreign>scripulos</foreign>.
 190.15. Nu ic ealles ymbe þas þing spræce hæbbe, me
þingð behefe þing þæt ic swa mycel ymbe þissum getæle preostum
gecyðe, swa me ne gesceamige þonne þa getydde weras þys gewrit
gehyrað.
 190.26. Hwæt beo quadrans herbufon openlice we habbað
gewriten; nu cyðe we her þæt <foreign>xxiiii</foreign>.
 190.28. <foreign>scripuli</foreign> wyrcað ane <foreign>uncia</foreign>, & <foreign>semiuncia</foreign>
hæfð twelf <foreign>scripulos</foreign>.
 190.30. <foreign>Semiuncia</foreign> byð þus gemearcod.
 192.1. <foreign>Due sextule</foreign> beoð þus, & <foreign>sicilicus</foreign> beoð <foreign>sex
scripuli</foreign>, & byð þus amearcod.
 192.2. <foreign>Sextula siue sescle</foreign> beoð feower <foreign>scripuli</foreign>, & byð
þus amearcod.
 192.3. <foreign>Dimidia sextula siue sescle</foreign> beoð twa <foreign>scripuli</foreign>, &
byð þus amearcod.
 192.5. <foreign>Scripulus</foreign> hæfð syx <foreign>cilicus</foreign>, & þa syx <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, & þus he ys amearcod.
 192.8. Boccræftige weras secgað þæt þæt syxfete uers
sceal habban feower & twentig timan, & rimcræftige preostas
cweðað þæt se dæg sceal habban feower & twentig tida, & we
cweðað þæt syx twia <foreign>scripuli</foreign> wyrcað <foreign>semiuncia</foreign> þæt ys
healfe <foreign>uncia</foreign>, & twa <foreign>semiuncia</foreign> wyrcað ane <foreign>uncia</foreign>.
 192.13. An <foreign>uncia</foreign> stent on feower & twentig penegum.
 192.13. Twelf siðon twentig penegas beoð on anum punde.
 192.14. Nim, la preost se wynsuma, þa twelf of þam getæle,
& hat þa twelf <foreign>uncia</foreign>, & þa endlufon dælas <foreign>deuncem</foreign>, oððe
<foreign>iabuncem</foreign>, gif þe swa licað.
 192.17. Nim þæne endlyftan dæl of þam punde, þe ys
genemned <foreign>deunx</foreign> oððe <foreign>iabus</foreign>, þonne beoð þa tyn dælas <foreign>decunx</foreign>
oððe <foreign>dextans</foreign> geciged.
 192.19. Gyf þu todælst on syx þæt pund, þonne hatte se
syxta dæl <foreign>sextans</foreign>, & þa fife <foreign>quincunx</foreign> oððe <foreign>cincus</foreign>.
 192.21. Gyf þu todælst hwæt on feower, se feorða dæl
byð <foreign>quadrans</foreign> geciged, & þa oðre <foreign>dodrantes</foreign> beoð genemde.
 192.23. Gyf þu ænig þing todælst on þreo, þonne hatte
se þridda dæl <foreign>triens</foreign>, & þa twegen <foreign>bisse</foreign>.
 192.25. Gyf þu todælst on twa, þonne byð se an dæl
<foreign>semis</foreign> gehaten, & se oðer <foreign>semis</foreign>.
 192.26. Swylce ic todæle ænne penig on twa, þonne hæbbe
ic healfne, & min cleric healfne, & min dæl byð <foreign>semis</foreign> & his
<foreign>semis</foreign>.
 192.29. Gyt ic wylle ymbe þis getæl wið þe, la cleric,
spræce habban.
 192.30. <foreign>Semis</foreign> ys swyðe wæwærðlic to ongytanne, swa hyt
geræd ys on þære boc þe ys Exodus genemned: <foreign>Habuit arca testamenti
duos semis cubitos longitudinis ac cubitum ac semissem altitudinis</foreign>; Seo arke
wæs twa elna lang oððe twa fæðma & healfre elne heah.
 192.34. Læte we þus ymbe þys gesprecen.
 194.1. Heræfter we wyllað geopenian uplendiscum preostum
þæra stafena gerena æfter Lydenwara gesceade.
 194.3. Ærest we willað hig amearkian togædere, &
syððan heora todælednyssa we willað gekyðan on þa wisan þe þa
boceras habbað & healdað; & eac we willað þa stafas onsundron
gewriðan þe þa estfullan preostas on heora getæle habbað, &
þæræfter Ebreiscra abecede we willað geswutelian, & Greciscra.
 194.8. & þæt getæl þæra stafena we þencað to
cyðanne, forþon we witon þæt hyt mæg fremian.
 196.1. <foreign>Primus i</foreign>, an.
 196.2. <foreign>ii secundas</foreign>, twa.
 196.3. <foreign>iii tertius</foreign>, þreo.
 196.4. <foreign>iiii quartus</foreign>, feower.
 196.5. <foreign>v quintus</foreign>, fif.
 196.6. <foreign>vi sextus</foreign>, syx.
 196.7. <foreign>vii septimus</foreign>, seofon.
 196.8. <foreign>viii octauus</foreign>, eahta.
 196.9. <foreign>viiii nonus</foreign>, nigon.
 196.10. <foreign>x decimus</foreign>, tyn.
 196.11. <foreign>xi undecimus</foreign> endlufon.
 196.12. <foreign>xii duodecimus</foreign>, twelf.
 196.13. <foreign>xiii tertius decimus</foreign>, þreottyne.
 196.14. <foreign>xiiii quartus decimus</foreign>, feowertyne.
 196.15. <foreign>xv quintus decimus</foreign>, fiftyne.
 196.16. <foreign>xvi sextus decimus</foreign>, syxtyne.
 196.17. <foreign>xvii septimus decimus</foreign> seofontyne.
 196.18. <foreign>xviii octauus decimus</foreign>, eahtatyne.
 196.19. <foreign>xix nonus decimus</foreign>, nigontyne.
 196.20. <foreign>xx vigessimus</foreign>, twentig.
 196.21. <foreign>xxi uiginti primus</foreign>, an & twentig.
 196.22. <foreign>xxii viginti secundus</foreign>, twa & twentig.
 196.23. <foreign>xxiii</foreign> þreo & twentig.
 196.24. <foreign>xxiiii</foreign> feower & twenti.
 196.25. <foreign>xxv</foreign> fif & twentig.
 196.26. <foreign>xxvi</foreign> syx & twentig.
 196.27. <foreign>xxvii</foreign> seofon & twenti.
 196.28. <foreign>xxviii</foreign> eahta & twentig.
 196.29. <foreign>xxix</foreign> nigon & twentig.
 196.30. <foreign>xxx</foreign> þrittig.
 196.31. <foreign>xl</foreign> feowertig.
 196.32. <foreign>l</foreign> fiftig.
 196.33. <foreign>lx</foreign> syxtig.
 196.34. <foreign>lxx</foreign> hundseofontig.
 196.35. <foreign>lxxx</foreign> hundeahtatig.
 196.36. <foreign>xc</foreign> hundnigontig.
 196.37. <foreign>c</foreign> hundteontig.
 196.38. <foreign>ci</foreign> an & hundteontig.
 196.42. <foreign>ccci</foreign> þreo hundred.
 196.43. <foreign>vocales</foreign>, stemn hlowe.
 196.44. <foreign>semivocales</foreign> healf hlowe.
 196.45. <foreign>mvte</foreign>, Dumbe.
 197.1. Þys getæl sceal beon her benyðan gewritan.
 197.20. <foreign>Decem decies multiplicati centum faciunt</foreign>; Tyn siðon tyn
gegaderode an hundred wyrcað.
 197.24. Tyn hund wyrcað þusend.
 197.31. Twelf þusend byð an miriada.
 197.31. Twa & twentig þusend wyrcað twa miriada.
 198.1. <foreign>In exordio uenerabili huius exigui operis, fundamentum
extat eximium collatum, quod est Domini Iesu Christi nomen, de cuius honoris
excellentia quidam ait in suis concentibus: Principium, Primogenitus,
Sapientia, Virtus</foreign>; On forewerdnysse æðælre þises gehwædan
weorcis, grundweall is mære gelogod þæt ys Drihtnes Hælendes Cristes
naman, be þæs wurðmyntes heannysse sum cwyð on his hleoðrunge.
 198.2. <foreign>Primus numerus proprie pertinet ad eum qui dicit: Ego
principium qui et loquor uobis</foreign>; þæt forme getæl synderlice gebyrað
to Him þe cwyð: Ic eom angin þe sprycð eow.
 198.3. <foreign>Et item idem de se: Ego sum alpha et omega; alpha Deus
ante secula: Deus et Homo in fine seculorum omega</foreign>; Ic eom alpha and omega;
God ær uorulde & man on ende worulde.
 198.4. <foreign>Primus numerus, secundus et tertius sacratus esse
dinoscitur in nomine Patris et Filii et Spiritus Sancti</foreign>; þæt forme
getæl, þæt oðer & þæt þridde gehalgod beon ys oncnawen on
naman Fæder & Sunu & þæs Halgas Gastes.
 198.5. <foreign>Prima Persona a nullo est facta; Secunda a Patre genita;
Tertia a Patre et Filio processit, sicut diuinus promulgat apex</foreign>; Se forma had
fram nænigum ys geworden; se oðer ys fram þam Fæder acenned; se
þridda of þam Fæder & þam Suna forðstop, swa godcundlic
gewidmærsað wurðscipe.
 198.6. <foreign>Ista Trinitas et indiuidua Vnitas sua maiestate Deitatis
omnia penetrat, et penetrando circumdat et circumdando adimplet et adimplendo
gubernat et gubernando cuncta creata regit, supera scilicet, media et ima, de
cuius laudis preconio dictum est: Omnia in mensura et in numero et pondere
creauit</foreign>; þeos þrynnys & untodæled annyss his mægenþrymme
Godcundnysse ealle geondfærð, & geondfarende ymbeclypð &
ymbeclyppende gefylð & gefyllende begymð & gymende ealle þing
gesceapene recð, þa upplican, soðlice, medemestan & nyðemestan
numeri gecweden ys: Ealle þing on gemete & on getæle & on gewihte
gescop.
 198.7. <foreign>Quicquid uero per gratiam summi salutoris mundi ualemus
salua ratione excerpere de numeris sacratis, placet in hoc codicello exarare,
suffulti inedicibilibus collumnis antiquorum, scilicet patrum exemplis</foreign>;
Swahwætswa we þurh gyfe þæs healican Hælendes ealles middaneardes
magon mid gesundum gesceade apluccian be getæle halgum, gelicað on þisre
boc amearkyan, onwriðode mid unasecgendlicum swerum geþungenra, witodlice
fædera/ bysnum.
 198.8. <foreign>Sicut totus mundus exornat gratiam Sancte Trinitatis, sic
denique extiterunt tria tempora</foreign>; Ealswa eall middaneard ys gewurðod mid gyfe
þære Halgan þrynnysse, eall swa witodlice wæron þry timan.
 200.2. <foreign>Sic et fidei, spei et caritatis dono roboramur</foreign>; mid gyfe
beoð gestrangode.
 200.3. <foreign>Hec de Vnitate et Trinitate dicta sufficiant, sed sollerter
roganda est Vnitatis celsitudo Trinitatisque magnitudo, ut, quod ore
confitemur, operibus exequamur</foreign>; þas þing be annysse & þrynnysse
gecwedene genihtsumiað, ac mænigtywe to biddanne ys, and heannys annysse
and mycelnyss þrinnysse þæt þæt mid muðe we cweðað, mid
weorcum we don.
 200.4. <foreign>Post tres unus adstat, quem si conuinxeris ternis, fit
quaternarius</foreign>; æfter ðrym, <foreign>i, iiii</foreign>, biþ an gif þu dest þæt an
to þrym, þonne beoð þær feower.
 200.5. <foreign>Si hunc numerum aequa lance diuideris, fit bis binarius</foreign>;
Gif þu þis getæl todælst þonne byð <foreign>iiii</foreign> feald.
 200.6. <foreign>Binarius perfectus est, et ob dilectionem Dei et proximi
decoratus</foreign>; <foreign>ii</foreign> & for þære lufe Godes & þæs nehstan
gewurðod.
 200.7. <foreign>Bini eliguntur, binique mittuntur</foreign>; scilicet apostoli
twegen wæron & twegen asende.
 200.8. <foreign>Binae Moysi tabule date sunt; in una tria precepta erant
caraxata, in altera septem. Quaternarius perfectus est numerus et quattuor
uirtutibus exornatus. iustitie, uidelicet, temperantia, fortitudines,
prudentia. Constat numerus ipse redimitus quattuor anni temporibus quorum
onomata sunt: uer, aestas, autumnus, hiemps, Ornatur et doctrinis iiii
Euangelistarum, qui quattuor animalia esse referuntur in libro Ezechielis,
eximii prophetae</foreign>; Twa wexbredu gesealde wæron on <foreign>iii</foreign> þam anum brede
wæron <foreign>iii</foreign> beboda gewritene <foreign>id est scripta</foreign> & on þam oðerum
seofon; þæt feowerfealde fulfremed ys getæl & mid feower mægnum
homo byð gewurðod: rihtwisnysse gemetgunge mid strengðe mid snoternysse;
þæt getæl ys gefrætwod mid feower geres timan þæra naman synt:
<foreign>i</foreign> lengtentima, <foreign>ii</foreign> sumor, <foreign>iii</foreign> hærfest, <foreign>iiii</foreign> winter, & byð
gewurðod mid larum feower Godspelleras þa feower nytenu beon synd geworhte
on þære bec þæs mæran witegan.
 202.11. <foreign>Sunt enim iii or principales uenti, quorum hec sunt
nomina: subsolanus</foreign> Eastwind, <foreign>zephirus</foreign> west, <foreign>septentrio</foreign> norð, <foreign>auster</foreign>
suð.
 202.15. <foreign>Sunt quattuor aelementa</foreign> gesceaft: <foreign>aer</foreign> lyft, <foreign>ignis</foreign>
fyr, <foreign>aqua</foreign> wæter, <foreign>terra</foreign> eorðe: <foreign>sunt quattuor climata cosmi, id est
oriens</foreign> eastdæl, <foreign>occidens</foreign> west, <foreign>aquilo</foreign> norð, <foreign>meridies</foreign> suð, <foreign>sicut
Psalmista concinit: A solis ortu, et occasu; ab aquilone, et mari</foreign>.
 204.4. <foreign>Est quaternarius adhuc humano bis bino septus stemate:
honore, id est, pueritia</foreign> cildhad, <foreign>adholescentia</foreign> cnihthad, <foreign>iuuentute</foreign>
geþungen yld, <foreign>senectute</foreign> fulre yld.
 236.12. We witon þæt iunge clericas þas þing ne cunnon,
þeah þa scolieras þe on mynstre synd getydde þisra þinga gymon &
gelomlice heom betwux wealcun.
 236.14. Nu wylle we þas þing ægðer ge on Lyden ge on
Englisc geswutelian.
 236.16. Þæt forme þusend, þæt ys seo forme yld þises
middaneardes, stod on hund þusend wintrum & syx hund wintrum & syx
& fiftigum wintrum, æfter þære soðfæstnysse þe þa Iudeisce
witan heoldon, & æfter þam þe þa hundseofontig witan gesetton, se
tima wæs standende twa þusend wintra & twahund & twa &
feowertig geara gerimes.
 236.27. Ðus on Englisc.
 236.28. Seo oðer yld þises middaneardes wæs standende
æfter þære Ebreiscan þeode twa hund wintra & twa &
hundnigontig wintra: & æfter þæra hundseofontigra wealhstoda
gesetnyssa, se tima stod on þusend wintrum & on twa & hundseofontigum
wintrum.
 238.4. Þus on Englisc: Seo þridde yld æfter ægðres
þisra getæle wunode nigonhund wintra & twa & feowertig.
 238.12. Þus on Englisc: Seo feorðe yld þisses middaneardes
stod on feower hund wintrum & þrym hundseofontigum wintrum æfter
þæra Ebreiscra gesetnysse.
 238.15. Æfter þæra hundseofontigra gefadunge, þær
wæron twelf ma.
 238.16. Þonne wæron þær feower hund & fif &
hundeahtatig geara.
 238.21. Þus on Englisc: Seo fifte yld stod on fif hund wintrum
& nigon & hundeahtatigum wintrum.
 238.28. Seo syxte yld, þe nu ys, hyre geendung ys swyðe
ungewis, ac hyre yld sceal forealdian & mid worulde ende beon geendod.

END_TEXT
START_TEXT

ByrM 2 (Henel)
B20.20.2.
Byrhtferth's Manual: Henel 1937, 123-4.



 1. Gif ðe gelustfullað todælan ðæs geres dagas oððe
ðæs monðes, oððe ðæs dæges tida, oððe ænig oðer
ðing mare oððe læsse, ðurh twelffeald getæll, þænne wite
ðu to soþe þæt se twelfta dæl byð genemd <foreign>vncia</foreign>, and ða
endlufon beoð geciged <foreign>deunce</foreign>.
 5. <foreign>Vncia</foreign> hæfð ðis taken, and <foreign>Deunx</foreign> oððe <foreign>Iabus</foreign>
hæfð ðis taken, and <foreign>Decunx</foreign> oððe <foreign>dextans</foreign>, þæt is se teoða
dæl, bið ðus amearcod.
 7. <foreign>Dodrans</foreign>, oððe <foreign>dodras</foreign>, þæt synt ða nigon dælas,
beoð þus gesette.
 8. <foreign>Bes suie bisse</foreign>, þæt synd þa eahta dælas, beoð
ðus gewurðod.
 10. <foreign>Septunx</foreign>, þæt beoð ða seofon dælas beoð þus
geswutlode.
 11. <foreign>Semis</foreign>, þæt beoð ðus six dælas, ðe beoð ðus
gemencod.
 12. <foreign>Quincunx uel cincus</foreign>, þæt beoð ða fif dælas, þe
beoð ðus gehiwod.
 13. <foreign>Triens uel treas</foreign>, þæt synt ða feowor dælas, þe
beoð þus gehiwod.
 14. <foreign>Quadrans</foreign>, þæt synt þa ðreo dælas, ðe beoð
ðus amearcod.
 15. <foreign>Sextans</foreign>, þæt beoð þa twegen dælas, þe beoð
ðus amearcod.
 16. <foreign>Semiuncia</foreign>, þæt bið healf <foreign>uncia</foreign>.
 17. <foreign>Vncia</foreign> hæfð <foreign>XXIIII scripulos</foreign>, and <foreign>semiuncia</foreign> hæfð
<foreign>XII scripulos</foreign>.
 19. <foreign>Scripuli sex quadrantem þerficiunt. Dicitur scripulus alio
nomine sicilicus. Greci uero dodrantem appellant, latini quadrantem uocant</foreign>.
 22. <foreign>xxiiii scripuli</foreign> wyrcaþ ane uncia, and <foreign>semiuntia</foreign> hæfð
<foreign>xii scripulos</foreign>.
 23. <foreign>Semiuncia</foreign> bið ðus gemearcod <foreign>due sextule siue</foreign> sescle
<foreign>viii scripuli</foreign>.
 24. <foreign>Due sextule</foreign> beoþ þus, and <foreign>sicilicus</foreign> beoð <foreign>sex
scripuli</foreign>, and bið ðus amearcod.
 26. <foreign>Sextula siue</foreign> sescle beoð <foreign>iiii scripuli</foreign>, and byð ðus
amearcod/.
 27. <foreign>Dimidia sextula siue</foreign> sescle beoð twa scripuli, and bið
ðus amearcod.
 28. <foreign>Scripulus</foreign> hæfð six <foreign>cilicus</foreign>, and ða six <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, and þus he is amearcod.
 31. Þe dæg hæfð <foreign>xxiiii</foreign> tida, and six twia <foreign>scripuli</foreign>
wyrcað healfe uncia, and twa <foreign>semiuntia</foreign> wyrcað ane uncia.
 32. An uncia stent on <foreign>xxiiii</foreign> penigum.
 33. Twelf siþun twelf peningas beoð on anum punde.
 34. Nim þa twelf of ðam getæle and hat ða twelf vncia, and
ða endluuon dælas deuncem.

END_TEXT
START_TEXT

Lch II (2 Head)<extent></extent>
B21.2.1.2.1.
Bald's Leechbook: Cockayne 1864-6, II, 158-174 (Bk II, Table of Contents).



 1. Þas læcedomas belimpað to eallum innoþa mettrymnessum.
 2. Læcedomas wiþ magan sare, ealra <foreign>X</foreign>, & gif se maga
aþened sie & hwæt he þicgean scyle on þære adle.
 3. Læcedomas be geswelle & sare þæs magan, hu him mon
scyle blod lætan.
 4. Læcedomas wiþ heardum swyle þæs magan & smerenessa
& hwæt he þicgean scyle.
 5. Læcedomas wiþ magan aþundenesse & hwæt he on
þære adle þicge.
 6. Læcedomas wiþ unluste & wlætan þe of magan cymð
& hwæt he þicgean scyle, <foreign>IIII</foreign> cræftas.
 7. Læcedomas wið adeadodum magan & gif he forsogen sie
& tacn adeadodes magan, hu þæt ne gemylt þæt he þigeþ, <foreign>VI</foreign>
læcedomas.
 8. Læcedomas wiþ sare & unluste þæs magan se þe ne
mæg ne mid mete ne mid drincan beon gelacnod & bitere hræcetunge
þrowað, <foreign>IIII</foreign> cræftas.
 9. Læcedomas wiþ inwunde magan.
 10. Læcedom wið wlættan & to hætenne untrumne
magan.
 11. Læcedom wiþ aþundenesse magan windigre & eþunge.
 12. Læcedom wiþ spiwþan & wiþ þon ðe him mete
under gewunian nelle.
 13. Læcedom wiþ magan springe.
 14. Læcedom wið eallum magan untrumnessum.
 15. Læcedom wiþ þæs magan springe þonne þurh muþ
bitere hræcð oþþe bealcet oþþe him on þam magan se mete
abiterað & sygeþ & hu sio ablawung þæs magan cymð of þam
blacum omum.
 16. Læcedomas & tacn þæs hatan omihtan magan, ungemet
fæsta, & þæs ungesceadlice cealdan magan; Tacn hu se hata omihta
maga ungemet þurst & swol þrowað & nearonesse & geswogunga
& gemodes tweonunge, unlust ge wlætta & hu ðone cealdan magan
ungeliclice mettas lyste, læcedomas to bæm micle & eþele & be
lattre meltunge sumra metta.
 17. Læcecræftas be lifre missenlice gecyndo & adlum &
hu hio on þa swiðran sidan aþened biþ oþ þone nuseoþan & hu
hio biþ fiflæppedu & hu hio is blodes timber & hus &
þætte sex þing wyrceaþ liferwærce & lacnung þara ealra &
sweotol tacn þara ealra, ge be micgean ge be unluste ge be his hiwe &
oþrum manegum tacnum.
 18. Læcas lærað þisne læcedom wiþ lifre swyle &
aþundenesse.
 19. Læceas secgeaþ þas tacn be aswollenre & gewundadre
lifre & læcedomas wið þon & be þære lifre heardunge.
 20. Læcas lærað þis wiþ þære lifre wunde þonne
se swyle ge wyrms tobyrst.
 21. Læcedomas & tacn aheardodre lifre & ablawenre on
manigfealde wisan, ge on þam læppum ge on þam uferum ge on þam
filmenum ge on þam holcum þære lifre.
 22. Læcedomas wiþ þære gefelan heardnesse þære lifre
& sealfa & wyrtdrencas oþþe gif hio tobyrst & niþer gewit
oððe upastihð oþþe to langsum wyrð sio ungefele aheardung þære
lifre.
 23. Læcedomas hwæt him sie to forganne on liferadle, hwæt
him sie to healdanne, ge on læcedomum ge on mete, & tacn þæt se
swile þwinan ne mæg ne utyrnan on þære lifre.
 24. Læcedomas & wyrtdrencas wiþ eallum lifer wærcum,
ealra þreotyne, & gif lifer weaxe.
 25. Læcas eac be eallum wambe coþum & adlum sweotol tacn
fundon & læcedomas & hu mon þa yfelan wætan þære wambe
lacnian scyle & þonne adl to þære wambe wile for þære yfelan
omihtan wætan, cneow hatiað, lendenu hefegiað, sariað þara lendena
liran, togeoteþ betweox sculdrum, utgong gemenged.
 26. Læcedomas gif sio wamb wund bið, hu þæt mon ongitan
mæge & gelacnian, <foreign>V</foreign> cræftas.
 27. Læcedomas be wambe missenlicre gecyndo oþþe misbyrdo, hu
þæt mon mæge ongitan & gelacnian & be wambe hattre gecyndo
& be cealdre & wætre gecyndo & be hattre & drigre gecyndo
& þæt hæmed þing ne duge þyrrum lichoman & ne sceþeþ
hatum ne wætum, seofon cræftas, & þætte hæmed þing
swiðost eglað þam ðe hornadle habbað.
 28. Læcedomas wiþ þon þe monnes þæt uferre hrif sie
gefylled wið yfelre wætan & be windigre wambe.
 29. Læcedomas wiþ þon þe mete untela mylte & cirre on
fule & yfle wætan oþþe scittan.
 30. Læcedomas gif þu wille þæt þin wamb sie simle
gesund & be coðe & sare be wambe coðe & innefaran sare & to
wambe gemetlicunge, syxtyne cræftas.
 31. Læcedomas & tacnung on þam roppe & smæl
þearme & on utgonge, hu hie þrowiað ormætne þurst & unlust
& be hiora hiwe & þam nafolan & rægreosan & bæc
þearme & niweseoþan & milte, scare & hu unlæcas wenað
þæt þæt sie lendenadl oþþe milt wærc & hwær þa wamb
seocan þa adle þrowien & hu him sie & hu hiora mon tilian scyle,
feower wisa.
 32. Læcedomas hu mon swa geradne man lacnian scule ge mid
blodlæse & sealfe & baðo & lacnung on þæt hrif to
sendanne; & þas læcedomas magon wið lendenece & gif mon sonde
mige, wiþ ut wærce, wið magan adlum & clawunga & wifa
dedternessum & be þære coðe hu man lyste utgan & ne mæg &
gif se utgang sie windig & wæterig & blodig, <foreign>XII</foreign> wisan.
 33. Læcedomas wið þære frecnan coðe þe se mon his
utgang þurh ðone muð him fram wyrpð & aspiwan sceal & wið
Innoðwundum & smæl þearma sare & wið tobrocenum innoþum
& wiþ fortogenesse innan & wið þære wambe þe late mylt &
se þara læcedoma ne gimð þonne becymð him on wæter bolla, lifer
wærc, miltes sar, micgean forhæfdnes, wambe ablawung, lendenwærc, sond
& stanas on blædran weaxað, þreotyne cræftas.
 34. Læcedomas & be þæs mannes mihtum sceal mon þa
læcedomas sellan þe þonne gefoge synd, ge heafde ge heortan & wambe
& blædran & sogeþan, & hu geares hit sie be hæto & cele
& wiþ lattre meltunge oððe gif wamb forweaxen & forwundod sie
& gif mon sie innan forblawen & wið wambe wrinum & gicþum,
nygan wisan.
 35. Læcedomas be cilda oferfyllo & wambe & gif him mete
tela ne mylte & him swat ofga & stince fule.
 36. Læcedomas be miltewærce & þæt he bið on þa
winstran sidan & tacn ðære adle, hu higelease hi beoð, & hu lang
se milte sie & be þæs miltes filmene on þa winstran healfe, be
hleahtre þe of milte cymð, hu se milte æghwæt þrowað þæs
þe oþer limo ge hat ge ceald & be bæðe & hæmed þinge
& hwanan sio hæto cume & cele þæs miltes, eahta cræftas.
 37. Læcedomas hu mon scyle þone monnan innan & utan mid
cealdum & hatum læcedomum lacnian & hwilc mete him sie to þicgenne
& hwilc him sie to forganne.
 38. Læcedomas hu mon sceal þa wætan & wonsceafta utan
lacnian & be þam wætum yflum þæs miltes & wið slipunge
wætan þæs miltes.
 39. Læcedom wiþ windigre aþundenesse þæs miltes, sio
cymð of æpla æte & hnuta & pysena & huniges æte &
þone rop & inneforan & wambe & magan þa geondblawad & wið
sogeþan & seadan þe of milte cymð & hu sio adl gewent on wæter
bollan, ealles tyn cræftas.
 40. Læcedomas be ablawunge & aheardunge þæs blodes on
þam milte.
 41. Læcedomas wiþ þære heardnesse & sare miltes &
hu mon mæg swines blædran mid ecede gefyldre gehnescan þa heardnesse
& wiþ eallum inadlum, þry cræftas.
 42. Læcedomas gif omihtre blod & yfele wætan on þam
milte syn þindende, þonne sceal him mon blod lætan on þas wisan þe
þeos læceboc segþ & be þæs blodes hiwe.
 43. Læcedomas hwæt him on þære adle to þicgenne sie
hwæt to forganne.
 44. Læcedom, eft, se þe þæt yfel uttihð of þam milte,
swiðe æþele, & se eac deah wiþ magan ablawunge & innoþa,
hnesceþ þa wambe, þynnaþ þa oman, bitere hræcetunge aweg deþ
& breost coþe & sid wærc & lifer adle & milte wærc
& wambe wind, eal þa liht.
 45. Læcedomas & swiðdrenc wiþ aswollenum.
 46. Læcedomas wiþ gehwæþerre sidan sare & tacn
wundorlicu hwanan sio cume & hu sio adl toweard sie & hu mon þara
tilian scyle.
 47. Læcedomas þa ðe þynnunge hæbben & smalunge
mægen, þam lichoman þe þa hæto medmicle oþþe strange þrowien
& hu mon scyle swines blædran on don.
 48. Læcedomas selran gif þas oþre helpe ne syn, hu him mon
eac blod scyle lætan.
 49. Læcedomas & weax sealfa & scearpunga wiþ sidan
sare & hwæt he þicgean scyle.
 50. Læcedomas eft wið sidan sare.
 51. Læcedomas wið lungenadle & laþlicu tacn, hwanan sio
adl cume & hu mon lacnian scyle, drencas & sealfa & briwas, ge
wið lunge wunde & gif lungen breoþe & gif lungen drugige, an &
twentig cræfta.
 52. Læcedomas & spiwedrencas mannum to hæle & gif man
hine ofer gemet brece to spiwanne & eft wece drenc oþþe gif drenc of
men nelle ealles, twentig drencea.
 53. Læcedomas & leohte drencas mannum to hælo &
unspiule drenceas wiþ untrumum innoþum, eahta cræftas.
 54. Læcedomas & drencas wið instice & gif stice butan
innoþe sie.
 55. Læcedomas & drencas gif mon innan forhæfd sie &
wiþ incoþe & fær coþe.
 56. Læcedomas gif mon sie on utwærce & tacn be utsihte,
ge on þam uferran hrife ge on þam niþerran, & hwanan sio adl cume
& hu mon hie scyle lacnian & hwæt mon þicgean scyle; & eft
wiþ þon gif mon blode ane utyrne & wiþ miclum sare & ablaunesse
þæs innoþes oþþe gif mon for roppes untrumnesse utyrne oþþe gif
hwa blodryne þrowige on þam niþerran dælum his lichoman oþþe gif
hwam sie micge on blod, gif hio gehwyrfþ oððe gif mon utgang næbbe
& eft utyrnende briw, fif & hund seofontig læcedoma.
 57. Læcedomas wiþ þearmes utgange & gif men bilyhte sie
ymb þone þearm & wið blæc þearmes utgange, nigon wisan.
 58. Læcedomas be þære adle þe stanas on men innan
geweaxen on þære blædran oððe elles hwær & tacn þære
adle be halra manna & unhalra micgea hiwum & hwilcne mete mon þicgean
scyle oþþe forgan, twentig cræfta.
 59. Læcedomas wiþ þære healfdeadan adle & hwanan sio
cume & hu mon lacnian scyle, sealfa & onlegena & wyrtdrencas,
oþþe gif neb oþþe heafod sar sie, be baðe & blodlæse &
þæt sio adl ær feowertigum oþþe fiftigum wintra on monnan ne becume
& be þam suþernan wyrteceddrence, an & twentig cræfta.
 60. Læcedomas wiþ wifa gecyndum forsetenum & eallum wifa
tydernessum, gif wif bearn ne mæge geberan oþþe gif bearn weorþe dead
on wifes innoþe oððe gif hio cennan ne mæge do on hire gyrdels þas
gebedo swa on þisum læcebocum segþ; & manigfeald tacn þæt mon
mæge ongitan hwæþer hit hyse cild þe mæden cild beon wille &
wiþ wifa adle & gif wif migan ne mæge & gif wif ne mæge raðe
beon geclænsod & wiþ wifa blodsihtan & gif wif of gemyndum sie
& gif þu wille þæt wif cild hæbbe oþþe tife hwelp oþþe
gif men cwið sie forweaxen oþþe gif man semninga swigie, an &
feowertig cræfta.
 61. Læcedom wiþ þære geolwan adle & wið þæm
miclan lice & dolhdrencas twegen & oþer mæg wiþ lungen wunde
eac.
 62. Læcedomas wiþ miclum heafod ece & wærce & sealf
to þon ilcan & leah & eagsealfa & gebed to eagum.
 63. Læcedom wiþ þeoradle & wiþ lungenadle & wiþ
utwærce & gif mon blode spiwe & wiþ blodryne & gif lim
færinga ace & wiþ blæce on andwlitan.
 64. Læcedom, se monian wiþ innoþes forhæfdnesse &
gutomon/ wið milte wærce & stice & spican wiþ utsihtan &
dracontian wiþ fule horas on men & alwan wiþ untrymnessum &
galbanes wiþ nearwum breostum & balzaman smiring wiþ eallum
untrumnessum & petraoleum to drincanne anfeald wiþ innan tydernesse &
utan to smerwanne & tyriaca, is god drenc, wiþ innoþ tydernessum &
se hwita stan wið eallum uncuþum brocum.
 65. Læcedom gif hors sie ofscoten & wiþ utwærce &
gif utgang forseten sie & wiþ lenctenadle, eft, wiþ utwærce &
wiþ unlybbum & wiþ þære geolwan adle & gif men sie færlice
yfele & to gehealdanne lichoman hælo & wiþ gicþan & ælue
& wiþ londadle & gongelwæfran bite & wið utsihte &
heafodsealfa.
 66. Be þam stane þe gagates hatte.
 67. Be wæge eles & oþerra missenlicra þinga.

END_TEXT
START_TEXT

Lch II (2)<extent></extent>
B21.2.1.2.2.
Bald's Leechbook: Cockayne 1864-6, II, 174-298 (Bk II).



 1.1.1. Þis sint tacn adlies magan, ærest gelome spætunga
oððe hræcunga, cisnes, & se man hine gelome to spiwanne & he
onfindeþ swile & þæt þa oman beoð inne betynde þurh þa
ablawunge & him bið uneþe þurst getenge.
 1.1.4. Eac of þæs magan adle cumað monige & missenlica
adla geborstena wunda & hramma & fylle wærc & fienda adl &
micla murnunga & unrotnessa butan þearfe & oman & ungemetlica
mete socna & ungemetlice unlustas & cisnessa & sara inadle on wifes
gecyndon & on fotum & blædran & on unmode & on ungemet
wæccum & ungewitlico word.
 1.1.8. Se maga biþ neah þære heortan & þære gelodr
& geadortenge þam brægene of þam cumað þa adla swiþost of
þæs magan intingan & on yflum seawum, wætan atterberendum.
 1.1.10. Þonne ða wætan þa yfelan weorþaþ gegaderode
on þone magan & þær rixiað mid scearfunga innan, swiþost on
þam monnum þe habbað swiþe gefelne & sarcrenne magan swa þæt
hie sume somnunga sweltaþ, ne magon aberan þa strangan scearfunga þæra
æterna wætena.
 1.1.14. Hwilum wyrmas of þam inþerran dælum gesecað þa
uferran dælas to þam magan & eac heortcoþe wyrceað & angnessa
& geswowunga swa þætte hwilum sume men fram þara wyrma slitunge
sweltað & forweorþað.
 1.1.17. Forþon þæm mannum deah þæt him mon on fruman
þa mettas gife þe celunge & strangunge mægen hæbben swa swa
beoþ æppla, nales to swete ealles ac surmelsce, & peran & persucas
& hlaf gedon on ceald wæter oþþe on hat be þære gelicunge
þæs magan þe þa yfelan wætan sceorfendan & scearpan hæfð.
 1.1.21. Þis deah eac on fruman þam ðe þa heortcoðe &
þæt gesceorf ðrowiað.
 1.1.21. Ælcra gerist þæt him mon lytlum þa mettas selle
þa þe late melten, leax & þa fixas þa ðe late meltan, gose
innefle & swines fet, þa ðe mægen wiþ habban þam yfelan wætan
& þonne him sel sie þonne þicge he swetran mettas.
 1.1.24. Ne biþ him nanwuht selre þonne he þa þicge þa
þe late melten & swa þeah ne synd scitole, þicge to undernes hlaf
gebrocenne on hat wæter oþþe æppla berindede.
 1.1.27. Eac biþ god fultum on godum wyrtdrencum swa læcas
wyrcað of ecede & of finoles wyrttruman & of rinde & of alwan
& of doran hunige, gemeng þæt & sele þæs cucler fulne
oþþe twegen.
 1.1.29. Þonne hnescað þæt þa wambe & trymeþ &
þæt deah wiþ breost wærce & wiþ heortcoþe & wið
fellewærce & wiþ þon þe mon sie on þam magan omigre wætan
gefylled & wið manegum adlum þæt deah ða þe cumað of oferfyllo
& of missenlicum yflum wætum.
 1.1.33. Gif hie cumen of oferfyllo mid spiwe þan hy mon sceal
lytlian.
 1.1.33. Gif hie þonne cumað of oþrum biterum & yfelum
wætum þa þe wyrceað oman þonne beoþ þa elcran to stillanne
oþþæt þe hie unstrangran weorþan, swiþost gif þa wætan beoð
þicce & slipegran.
 1.2.1. Be wambe coþe oþþe gif of þære wambe anre þa
yfelan wætan cumen & ne oferyrnen ealne þone lichoman, þæt mon
sceall mid halwendum mettum anum lacnian.
 1.2.3. Gif þonne sio yfele wæte of þære wambe oferyrneþ
ealne þone lichoman þæs mon sceal mid maran lacnunge tilian, hwilum him
mon sceal of ædran blod lætan gif þæs blodes to fela þince &
þære yflan wætan, & eac wyrtdrenc sellan, ac ærest mon sceal
blod lætan æfter þon wyrtdrenc sellan.
 2.1.1. Wiþ sarum & aþundenum magan genim ele & gedo
hwit cwuda & dile & suþerne wermod on þone ele, læt standan
þreo niht & gedo þæt þa wyrta syn gesodene on þam ele, gedo
ðonne on hnesce wulle, smire þone magan mid.
 2.1.4. Eft wiþ þon ilcan genim ealdne rysle, getrifula on
treowenum mortere, meng wið æges þæt hwite, do on clað, lege on.
 2.1.5. Wiþ sarum magan eft, gedo on wearmne ele þa wyrt, þe
hatte fenogrecum & laures croppan & dile, smire þone magan mid þy.
 2.2.1. Wiþ sarum magan, wegbrædan seaw, & eced do on
clað, lege on.
 2.2.1. Eft, gif se maga aþunden sie oþþe aþened genim
þæs selestan wines & grenes eles swilc healf, seoþ wermodes croppan,
do on hnesce wulle, smire mid, selle him þonne flæsc etan lytelra wuhta,
smælra fugla, gesodenra & gebrædra, & manigfeald æppelcyn,
peran, æpeningas, pisan ofþænda & gesodena on ecede & on
wætre & on wine wel scearpum.
 2.2.6. Wiþ sarum magan, rosan leafa, <foreign>V</foreign> oþþe <foreign>VII</foreign> oððe
nigon, & pipores corna emfela, gegnid smale & on hatum wætere sele
drincan.
 2.2.8. Eft wiþ þon ilcan genim of pinhnyte <foreign>XX</foreign> geclænsodra
cyrnela & cymenes swa micel swa þu mæge mid þrim fingrum foreweardum
genimam, getrifula þonne bollan fulne, wyl on mortere, gedo cealdes
wæteres to <foreign>II</foreign> gode bollan fulle, sele ðonne ærest þæt healf to
drincanne.
 2.3.1. Eft is onlegen to trymmanne þone magan & to bindanne
æfter utsihtan oþþe æfter wyrtdrence, gebærnedne hlaf clænne
seoþ on ealdum wine gif þu hæbbe, gif hit sie sumor do wermodes sædes
dust to seoþ ætgædere, do on clað, ofersmit mid ele, lege on þone
magan.
 2.3.4. Gif hit sie winter ne þearft þu þone wermod to don.
 3.1.1. Be geswelle & sare þæs magan, gif se man þæt
mægen hæbbe læt him blod, æfter þon mid þy ele smire þe þa
wyrta syn on gesodene þe we ær nemdon, æfter þon mid hate hunige
smire & ofersceade þonne mid hwites cwidues & alwan duste &
pipores hwæthwega, oferlecge þonne mid linene claðe oððe mid
eowocigre wulle & sele wermod on wearmum wætere twam nihtum ær
ofgotenne þæt se þam omum stille & sele þonne gepiporodne
wyrtdrenc.
 3.1.7. & ðonne sceal mon þam men mid drium handum on
morgenne & on æfenne þa handa & þa fet gnidan swiðe &
þyn & gif hit sie god weder he him on underne gife gange him ut hwider
hwega sume hwile, gif hit ne sie weder gange him in geond his hus.
 4.1.1. Wiþ heardum swile þæs magan sele þu him sealte
mettas & haran flæsc & eofores, rudan wyrttruman & cersan &
scir win & eaðmelte mettas & onlegena utteonde þone heardan swile
& bæð, þenda smerwunga wyrce of ele & of wermode & of hwitum
cwidue & wine, beþe ðonne, smire mid þy, oflege þonne mid eowecigre
wulle & besweþe, genim eac milsce æppla, gedo neahterne on win &
þonne geseoð, geswete þonne þæt wos mid huniges teare & gepipera
mid <foreign>XX</foreign> corna, sele him þonne on morgenne lytelne bollan fullne oððe
cucler fulne þus geworhtes drincan.
 5.1.1. Læcedom wiþ þæs magan aþundennesse, þæs
mannes fet & handa man sceal swiþe on morgentidum þyn & hine mon
sceal swiðe hlude hatan grædan oððe singan & hine mon scel
neahtnestigne tyhtan & gremian to spiwanne & on morgen smircwan mid ele
on þam ðe sie gesoden rude & wermod & þa ærgenemnedan mettas
þicge.
 6.1.1. Wiþ unluste & wlættan þe of magan cymð & be
his mete sele him neahtnestigum wermod oððe þreobread, gedon on scearp
win, sele neahtnestigum & æfter þon sealte mettas mid ecede geswete
& gerenodne senep & rædic þicgen & ealle þa mettas ge
drincan þa þe habban hat mægen & scearp sele þicgean.
 6.1.5. & gebeorh þæt hie ungemeltnesse ne þrowian &
god win gehæt & hluttor þicgen on neaht nestig & neaht nestige
lapien on hunig & secen him broc on onrade & on wæne oððe on
þon þe hie a þrowian mægen.
 6.1.7. Eft wiþ metes unluste genim suþerne cymen, ofþæne
mid ecede, adrige ðonne & gegnid on mortere & finoles sædes &
diles þreo cuclermæl, gegnid eall togædere, geece pipores þreo
cuclermæl & rudan leafa <foreign>VII</foreign> cuclermæl & þæs selestan
huniges asiwenes an pund, getrifula eal togædere, yce þonne mid ecede swa
þe þince þæt hit sie on þa onlicnesse geworht þe senop bið
getemprod to inwisan, gedo þonne on glæs fæt & þonne mid hlafe
oððe mid swa hwilcum mete swa þu wille, lapa on & nytta ge þeah
þu mid cuclere þæt supe þæt hylpþ.
 6.1.15. Þises þu nytta ge on æfenne ge on underne.
 6.1.15. Nis þæt wiþ þam unluste anum god þæs magan ac
eallum þam lichoman þæt deah.
 6.2.1. Wiþ metes unluste, dweorgedwostlan on wætre
ofþænde gegnid mid ecede, sele drincan wið wlættan.
 6.2.2. Wiþ unluste eft mintan & pipores nigan corn gegniden
on wine sele drincan.
 7.1.1. Þis sceal wið adeadodum magan, genim huniges & eced
togædere gemenged & gebeatenne pipor, sele on morgenne cuclerfulne
neahtnestigum, nyttige scearpera drincena & metta & æt baþe mid
sinope gnide & smerwe.
 7.1.3. Sele him eac neahtnestigum þis, genim eced wiþ
glædenan gemenged hwæthwega & langes pipores <foreign>X</foreign> corn oþþe
croppan & senep, menge eall togædere & trifolige, sele nihtnestigum
an cuclermæl.
 7.1.6. Geþenc ðu þonne hwæþre þætte ealle þa
ærgenemnedan læcedomas & þa æfterwritenan ne sculon on ane
þrage to lange beon to gedone ac sculon fæc habban betweonum & reste,
hwilum twegen dagas hwilum þry, & þonne him mon blod læte on ædre
on þam dagum ne do him mon nanne oþerne læcedom to nymþe ymb <foreign>V</foreign> niht
oþþe ma.
 7.1.10. Wiþ forsogenum magan oþþe aþundenum genim
hryþeren flæsc gesoden on ecede & mid ele gerenod mid sealte &
dile & por, þicge þæt seofon niht, þonne liht þæt þone
geswencedan magan.
 7.1.13. Þis synd tacn adeadodes magan, þæt he þigð ne
gemylt þæt ac se geþigeda mete hefegaþ þone magan & he þone
sammeltan þurh ða wambe utsent.
 8.1.1. Wiþ sare & unluste þæs magan se þe ne mæg ne
mid mete ne mid drincan beon gelacnod, & bitere hræcetunge nim
centaurian, þæt is felterre, sume hatað hyrde wyrt, sume eorð geallan,
gegnid an pund & gedo þæron hates wæteres <foreign>IIII</foreign> bollan fulle, sele
him neaht nestigum drincan þry dagas.
 8.1.6. Eft, genim þa reade netlan ufewearde hæbbende sæd,
aþweah clæne & wyrce to supanne.
 8.1.7. Eft, grenes merces getrifulades seaw & awrungenes sele
drincan & on þa ilcan wisan sele him drincan hunan seaw.
 8.1.8. Eft, wið magan sare, rudan & mintan, dile,
dweorgedwostlan, agrimonian, sume hatað garclife, & cersan, gecnua ealle
on wine oþþe on ealað, sele ælce dæge to drincanne.
 9.1.1. Wiþ inwunde magan nim gate meoluc þonne hio furþum
amolcen sie, sele drincan.
 9.1.2. Sume wearme eowo meoluc drincað wiþ magan sare, sume
þone selestan ele gewyrmedne, sume wiþ þa gate meoluc mengað oþ
þæt hie spiwað þæt hi ðe yþ spiwan magon.
 10.1.1. Wið wlættan & to hætanne magan, wæter
besoden on wermode & on dile oþ þone þriddan dæl, sele þæt
drincan.
 10.1.2. Þæt wyrmð & heardaþ þone magan.
 11.1.1. Wiþ aþundenesse & eþunge magan, finoles
wyrttruman & merces of geot mid scire wine ealde & of þon sele
drincan nehtnestigum <foreign>II</foreign> bollan fulle lytle.
 11.1.3. Wiþ windigre aþundenesse magan to wyrmanne þone
cealdan magan, rudan & dile, mintan & merce, syndrige sceafas geseoð
on þrim ceac fullum wæteres þæt þær ne sie butan an ful, sele
þonne þæt wæter drincan.
 12.1.1. Wið spiwþan & wið þon þe him mete under ne
gewunige genim sinfullan, gegnid on scearp win, sele bollan fulne to
gedrincanne æfter æfen geweorce.
 12.1.3. Genim wiþ þon ilcan finoles seawes twegen dælas,
huniges ænne, seoþ oþ þæt þæt hæbbe huniges þicnesse,
sele þonne neaht nestigum cuclermæl full.
 12.1.5. Þæt wlættan gestireð, þæt lungenne bet,
þæt lifre hælð.
 12.1.5. Wið miclan spiweþan & he ne mæge nanne mete
gehabban genim diles sædes ane yntsan, pipores feower, cymenes þreo,
gegnid swiþe smale, do þonne on wæter þe wære minte on gesoden
& sure æppla oððe wingeardes twigu ufeweard merwe.
 12.1.9. Gif se mon ne sie on fefre yce mid wine & sele drincan
þonne ne to reste gan wille & lege utan on þone magan gesodene wudu
æpla & hlafes cruman & swilce onlegena.
 13.1.1. Þonne sceal þis wiþ þæs magan springe, sum pyse
cyn hatte lenticulas, ete þara hund teontig hreawra.
 13.1.2. Eft, scearpes ecedes gesupe þreo cuclermæl þonne he
slapan wille on æfen.
 14.1.1. Wiþ eallum magan untrumnessum genim finoles wyrttruman
uteweardra, þæt þær mærwost sie, ado of þam finole swa micel swa
oþer healf pund sie, geot þonne ecedes on swa oþer healf sester sie,
læt þonne þreo niht standan swa ætgædere, æfter þon
oferseoð þa wyrttruman hwæt hwega on þam ecede & awring of þam
ecede clæne.
 14.1.5. Gedo þonne on þæt eced huniges mid þy ecede, gedo
þonne alwan godne dæl þær on þætte yntsan gewege oððe ma
& oþer swilc hwites cweodowes & ameos hatte suþerne wyrt oþer
asaru, do þara læs, gemenge hwæþere ealle togædere & þonne
selle him þreo cuclermæl.
 14.1.9. Do þis wið magan bryne & þurste, wlaco wæter
menge wið þone selestan ele, sele drincan.
 14.1.10. Þæt styrð þam þurste.
 15.1.1. Wiþ þæs magan springe þonne þurh muð bitere
hræcð oþþe bealcet oððe him on þam magan sugeð, genim pipores
swilce an mynet gewege, diles sædes swilce <foreign>IIII</foreign> mynet gewegen, oþer
swilc cymenes, gegnid eall & sele on wine cuclermæl þonne he slapan
gan wille.
 15.1.4. Sio aþenung þæs magan & sio ablawunge hæto
cymeð of þam blacum omum.
 15.1.5. Ac genim þonne spiungean, gedo on scearp eced, gewæte
swiðe, lege ofer þone magan þonne hit swilc sie.
 15.1.7. Æfter þon gif þæs ne fele lege oþra onlegena on
strengran & aferran swa swa is ar om wið hunig gemenged & þon
gelic swa læcas cunnon.
 16.1.1. Þis sint tacn þæs hatan magan omihtan ungemet,
fæstlican, & þæs ofercealdan.
 16.1.2. Þæs hatan magan ungemetfæstan tacn sindon þonne
he bið mid omum geswenced, þam men bið þurst getenge & nearones
& geswogunga & modes tweonung & unlust & wlætta.
 16.1.4. Him is nyt þæt he hlaf þicgen on cealdum wætre
oððe on ecede & swiðe fæste gesoden ægra oþþe gebrædde
to undernes & wyrta & lactucas, þæt is leahtric, & mealwan
& hænne flæsc næs swiþe gesoden & gose þa ytmestan limo
& fixas þa þe heard flæsc habban & wine winclan & ostran
& oþru, pysena cyn & mylsce æppla & bæþ of swetum ferscum
wæterum sceal beon geworht, hat bæþ him ne deah.
 16.1.9. Tacn þæs ofercealdan magan, þæt þa men ne
þyrst ne hi swol gefelaþ on magan & ne biþ him ænig wearm
þrowung getenge.
 16.1.11. Ac hy girnað metta swiþor þonne hit geliclic sie
& gif him ofstondeþ on innan ænigu ceald wæte þonne spiwað hie
þæt horh & þa mettas gehabban ne magon þe hie geþicgeað &
æfter þam spiwað sona him to gifanne biddað.
 16.1.14. Þa men þu scealt smerwan mid þy ele þe mon wermod
on seoðe & þa þiccan geurnen on & þa slipinga wætan on þam
magan & þa acolodan & þæt ofstandene þicce slipige horh þu
scealt mid þam ærgenemnedan læcedomum wyrman & þynnian.
 16.1.17. Wyrc him þonne wyrtdrenc of finoles wyrttruman rinde
& merwost sie þætte six yntsan gewege & ecedes anne sester &
alwan þreo yntsan, seoþ þonne on þam ecede þone finol oþ þæt
hit sie wel gesoden, awring þonne þa wyrta of þam ecede, gedo þonne to
þam ecede clænes huniges pund, seoþ þonne ægædere oþ þæt
hit sie swa þicce swa hunig, scead þonne þa alwan on wel gegnidene &
sele þreo cuclermæl mid wætere.
 16.1.23. Þæt deah wiþ heort ece & wiþ felle wærce.
 16.2.1. Be þære ofermiclan friclo, þonne of þære selfan
cealdan adle þæs magan cymð þæt sio ofermiclo friclo & gifernes
arist of þæs hores wætan þe of þam magan cymð & hie beoþ
spiwende &, swa swa hund, eft sona secað þa mettas, þam þu scealt
sellan clæne & hluttor win & read swiðe gehæt, ne sie to scearp
ne se mete ne sie to scearp ne to sur þe þu him selle ac smeþe &
fæt.
 16.2.6. Gif ormæte hungor cymð of ungemetlicre hæto
þæs magan & tyddernesse þæt hie syn sona geswogene gif hie þone
mete næbben, wiþ ormætum hungre þonne scealt þu sona þæs
mannes tilian, bind his ytmestan limo mid byndellum, teoh him þa loccas &
wringe þa earan & þone wangbeard twiccige.
 16.2.10. Þonne him sel sie sele him sona hlaf on wine gebrocenne
ær he oþre mettas þicge.
 16.2.11. Sele him þa mettas þa þe ne sien to raðe gemelte,
late mylt hryþeres flæsc gæten & hiorota, buccena is wyrrest &
ramma & fearra & þa þe swiðe ealde beoð on feoþorfotum
nietenum & fuglas þa þe heard flæsc habbað, pawa, swan, æned.
 16.2.14. Þam ðe cealde wambe habbað þu scealt sellan wel
meltende mettas, scellihte fiscas & culfrena briddas, hænne flæsc
& gose fiþru, swa betere swa fætran sien & ferscran.
 16.2.16. Þa ytmestan leomo swina beoð eaðmelte & geong
hryþer & ticcenu & swete win sel mylt þonne þæt afre.
 17.1.1. Wiþ eallum liferadlum & gecyndum & wæstmum
& be þam sex þingum þe ðone liferwærc wyrceað & lacnung
þara ealra & sweotol tacn, ge be micgean ge be unluste ge hira hiwe, sio
biþ on þa swiþran sidan aþened oþ þone neweseoþan, sio hæfð
fif læppan, helt þa lendenbrædan, sio is blodes timber, & blodes
hus & fostor.
 17.1.5. Þonne þara metta meltung biþ & þynnes þa
becumaþ on þa lifer, þonne wendaþ hie hiora hiw & cerrað on blod
& þa unsefernessa þe þær beoþ hio awyrpþ ut & þæt
clæne blod gesomnaþ & þurh feower ædra swiþost onsent to
þære heortan & eac geond ealne þone lichoman oþ þa ytmestan
limo.
 17.1.9. Be sex þingum þe þone liferwærc wyrceað,
ærest geswel, þæt is aþundenes þære lifer, oþer is þæs
geswelles toberstung, þridde is wund þære lifre, feorþe is welmes
hæto mid gefelnesse & mid sare geswelle, fifte is aheardung þæs
magan mid gefelnesse & mid sare, sexte is heardung þære lifre butan
gefelnesse & butan sare.
 17.1.13. Þære lifre geswel oþþe aþundenesse þu meaht
þus ongitan, on þa swiðran healfe under þam hnescan ribbe biþ
ærest se swile on þære lifre & gefelð se mon ærest þæs
hefignesse & sar & of þære stowe ofer ealle þa sidan astihð
oþ þæt wiþoban & oþ ðone swiþran sculdor þæt sar &
his micgge bið blodread swilce hio blodig sie.
 17.1.18. Biþ him unlust getenge & his hiw blac & he biþ
hwæthwega hriþende & singalne cyle þrowaþ & cwacaþ swa mon
on lenctenadle deþ.
 17.1.20. Ne mæg him mete under gewunian, þint sio lifer &
ne mæg þam sare mid handa onhrinan bið to þon strang & næfþ
nanne slæp þonne hit strangost biþ.
 17.1.22. Þonne se swile tobyrst þonne bið seo micge lyswen
swilce worms, gif he utyrnð þonne biþ þæt sar læsse.
 18.1.1. Wiþ þære lifre swile oððe aþundenesse, gif se
utgang forsitte, him is on fruman blod to forlætenne on ædre on þa
winestran healfe.
 18.1.2. Wyrc him þonne beþinge þus & sealfe, of ele &
rudan & dile & of merces sæde swa micel swa þe þince, seoð
eall mid þy ele & þonne mid hnescre wulle beþe mid þy wose lange
þa swiðran sidan & þonne oferlege mid wulle & besweþe fæste
ymb <foreign>III</foreign> niht.
 18.1.6. Wyrc him eft onlecgende sealfe & beren grytte geond
gotene mid wine & þonne gesodene & mid ecede & mid hunige eall
getrifulad & eft gesoden, lege on þone þiccestan clað oþðe on
fel, swiðe mid swa wearme & on þæt sar bind & hwilum teoh mid
glæse oþþe mid horne.
 18.1.10. Gif se utgang forsitte mid wyrtdrencum ateoh hine ut.
 18.1.10. Wyrc of wermode & of hirde wyrte & of rudan
sæde do aseowones huniges genoh to sele neahtnestigum cucler mæl.
 19.1.1. Tacn be aswollenre & gewundadre lifre, læcedomas
wiþ þon & be þære lifre aheardunge.
 19.1.2. Se þe bið gewundod þonne on þa lifre & gif he
ne biþ þon raþor gelacnod þonne becymð he on þa adle þe mon
wormse spiweþ.
 19.1.3. Gif se geswollena mon on þære lifre oððe se
aþundena swa aswollen gebit oþ þone fif & twentigeþan dæg swa se
swile ne bersteþ þonne onginð sio lifer heardian, gif hio gebyrst þonne
bið þær wind on þære lifre.
 19.1.6. Þære wunde tacn sindon, þonne sio wund geborsten
biþ þonne bið þurh þa wambe se utryne swilce blodig wæter &
biþ his neb read & aswollen & þonne þu him þine hand setest on
þa lifre þonne gefelþ he swiþe micel sar & biþ se man swiðe
mearo & of þære adle cymð ful oft wæter bolla.
 19.1.10. Wiþ geswollenum sare, on fruman mid onlegenum &
sealfum sceal mon lacnian, sio sceal beon of berenum gryttum on leage gesodenum
& of culfrena scearne geworht mid hunige & þonne alecge mon þa
sealfe on hatne clað oþþe fel oþþe cartan, besweþe mid þonne.
 19.1.14. Hnescað se swile sona & gebersteþ innan.
 19.1.14. Drince mulsa, þæt is gemilscede drincan, ælce
dæge & gate meoluc gesodene & wæter on þam sien gesodene gode
wyrta.
 20.1.1. Læcedomas wiþ þære lifre wunde þonne se swile
gewyrsmed tobyrst, nim gate meoluc swa wearme niwan amolcene, sele drincan.
 20.1.2. Do eac to drence nædran geworhte swa læcas cunnon
& þonne hie ælcra drincan willen drincan hie nemne wæter ær
gesoden of wyrtum, on wermode & on oþrum swelcum & swilca onlegena
swa we ær writon.
 20.1.5. Ac mon sceal ær mid wearmum springum & hate wætre
beþian & þwean þa stowe & on þam wætre sien gesodene laures
croppan & hirdewyrt, þæt is eorðgealla, & wermod.
 20.1.7. Mid þy þu þa saran stowa lange ærest beþe &
læt reocan on.
 20.1.8. Gif þonne sio wund swiðe rotige þære lifre oþ
þæt he þæt wursm of muðe hræce gewyrce him gemilscade drincan,
þæt is micel dæl bewylledes wæteres on huniges godum dæle, of
þam sceal beon þæt rot gelome adon þenden hit mon welð oþ
þæt þær nan ne sie, læt þonne colian & sele þonne
drincan.
 21.1.1. Her sint tacn aheardodre lifre, ge on þam læppum &
healocum & filmenum.
 21.1.2. Sio aheardung is on twa wisan gerad, oþer biþ on fruman
ær þon þe ænig oþer earfeþe on lifre becume, oþeru æfter
oþrum earfeþum þære lifre cymð, sio biþ butan sare & þonne
se man mete þigð þonne awyrpð he eft & onwendeþ his hiw &
hæfð ungewealdene wambe & þa micgean.
 21.1.5. & þonne þu ðine handa setst ufan on þa lifre
þonne beoð swa hefige swa stan & ne biþ sar.
 21.1.7. Gif þæt lange swa biþ þonne gehæfþ hit on
uneþelicne wæterbollan.
 21.1.8. Ealle þa blawunge & þa welmas þa þe beoþ
gehwær geond þone lichoman þa cumað of hatum blode & weallendum.
 21.1.9. Swa bið eac swilce on ðære lifre to ongitanne,
hwæþer sio hæto & sio ablawung sie on þære lifre selfre on
þam filmenum & on þam þingum þe ymbutan þa lifre beoþ, &
hwæþer hio sie on ðam liferbylum & læppum þe on þam
liferholum, & healcum þe on þam dælum bæm.
 21.1.13. Þonne se læce þæt ongit þonne mæg he þone
læcedom þe raðor findan.
 21.1.14. Þis synd þa tacn, gif sio ablawung sio hate biþ on
þære lifre ofrum oððe bylum þonne biþ þær micel aþundenes
& fefer mid sweopunga omena & stingende sar oþ þa wiþoban oð
ða eaxle, & hwosta & nearones breosta & mare hefignes þonne
sar.
 21.1.17. & þonne sio ablawung bið on þam filmenum &
on þam ædrum þe on & ymb þa lifre beoð þonne biþ þæt
sar scearpre þonne þæs welmes sar þe on þære lifre selfre beoð
& þu meaht be þon ongitan þæt sio adl biþ þære lifre
læppum & ofrum.
 21.1.20. Gif þonne sio lifre aheardung & sio adl & sio
ablawung biþ on þære lifre healcum & holocum gecenned þonne
þincþ him sona on fruman þæt sio wæte swiþor niþor gewite
þonne hio upstige & se mon geswogunga þrowað & modes
geswæþrunga, ne mæg him se lichoma batian ac he bið blac &
þynne & acolod & forþon ætfilð him wæterbolla.
 22.1.1. Wiþ þære gefelan heardnesse þære lifre, ðonne
is sio to beðianne mid hatan wætre on þam sien gesodene wyrta, wermod
& wildre magþan wyrttruman, fenogrecum hatte wyrt & eorð gealla.
 22.1.3. Þonne þa sien ealle gesodene beþe þonne mid miclum
spryngum þa saran stowe lange, forlæt swa <foreign>III</foreign> dagas.
 22.1.5. Wyrc þonne sealfe of hwætenum gryttum geworht oððe
of briwe of wermode & of wine & of aprotanean & of cymene & of
laures croppan, do huniges to þæt þu þyrfe, sele him þæt þry
dagas, oþre þrie sete him horn on oþþe glæs, teoh ut.
 22.1.8. Sel þu lacnast gif þu seoþest rudan on ele &
grenne wermod oððe drigne & hwit cwudu, þy ealle beþe, lege on
ufan, læt beon ealne dæg & eac fela daga þas þing sint to donne
& þam monnum synd to sellanne migole drincan.
 22.1.11. Þa wyrt petersilian & dile & merces sæd
oððe wyrttruman mid hunige sele þu him ælce dæge drincan, gif him
fefer ne sie yc þæt mid wine.
 22.1.13. Æfter þon oþre wyrtdrencas sculon siþþan
þæt geswel biþ gehweled & tobyrst & wyrð unsarre & niþer
gewit þurh ða wambe & se man mihð wormse, talaþ þæt he þonne
hal sie.
 22.1.15. Þonne beoþ him to sellanne swiþost þa migolan
drincan þætte eall þæt yfel þurh ða wambe & þurh þa
micgean weorðen aweg adon þy læs se mon weorþe þurh þone muþ
worms spiwende & hine huru wiþ bæð healde & wiþ grene
æpla.
 22.2.1. Gif þonne se swile & þæt worms upstihð to
þon þæt þe þince þæt hit mon sniþan mæge & ut
forlætan wyrc him þonne sealfe ærest of culfran scearne & of þam
gelica & ær mid spryngum beþe þa stowe mid þy wætre &
wyrtum þe we ær writon.
 22.2.4. Þonne þu ongite þæt þæt geswel hnescige &
swiþrige þonne hrin ðu him mid þy snid isene & snið lyt hwon
& listum þæt þæt blod mæge ut furþum þylæs þider in
yfel pohha gesige.
 22.2.6. Ne forlæt þu þæs blodes to fela on ænne siþ
þyles se seoca man to werig weorðe oððe swylte.
 22.2.8. Ac þonne þu hit tostinge oþþe sniþe þonne hafa
þe linenne wætlan gearone þæt þu þæt dolh sona mid forwriðe
& þonne þu hit eft ma lætan wille teoh þone wætlan of, læt
lytlum swa oþþæt hit adrugie.
 22.2.10. & þonne sio wund sie clæne geryme þonne
þæt þæt þyrel to nearo ne sie ac þu hie ælce dæge mid pipan
geond spæt & aþweah mid þam þingum, siþþan oslege þe þa
wunde clæsnien.
 22.2.13. Gif hio swiþor unsyfre weorpe clæsna mid hunige &
gelæt eft togædere.
 22.3.1. Eft þonne seo ungefelde aheardung þære lifre to
langsum wyrð þonne wyrcþ hio wæterbollan þone þe mon gelacnian ne
mæg.
 22.3.2. Ac mon sceal sona on fruman þa ær genemnedan
beþunga, ne drince he niwes naht & gif se lifersioca mon blodes to fela
hæbbe þonne sceal him mon ær eallum oþrum læcedomum blod lætan
of þam swiðran earme on þære niþerran ædre.
 22.3.5. Gif þa mon ne mæge eaþe geredian þonne sceal mon
on þære middel ædre blod lætan.
 22.3.7. Þa þe þæt ne doþ on micel earfeþum becumað.
 23.1.1. Hwæt him sie to forganne on liferadle, hwæt him sie
to healdanne, ge on læcedomum ge on mete, forþon is þearf micel þæt
mon nauþer ne sealfa ne baþu ne onlegena ær to nyde ær him mon blod
læte þam þe fela blodes hæþ.
 23.1.4. Æfter þon þe se lichoma sie þurh þa blodlæse
geclæsnad þæs mannes bileofa is to besceawianne.
 23.1.5. Ærest him is to sellanne þæt þone innoð stille
& smeþe, ne sie scearp ne to afor ne slitende ne swigene.
 23.1.6. Ælc broþ is to forganne forþon þe hit biþ
þindende & yfele wætan wyrcþ.
 23.1.7. Ægru sint to forganne forþonþe hira wæte bið
fæt & maran hæto wyrcð.
 23.1.8. Hlafes cruman gif hie beoþ ofþænde oþþe gesodene
sint to þicganne ac na to swiðe.
 23.1.9. Oþre wætan mete gearwa & cocnunga ealle sint to
forbeodanne & eal þa wætan þing & þa smerewigan &
osterhlafas & eall swete þing þe wyrcað aþundenesse.
 23.1.12. Ge, þa scearpan afran þing sint to fleonne forþon
þe þa sint fortynende þa innoþas & gesamnað þone swile &
unyþelice meltað for ðonne æppla ne win nis to sellanne forðon þe
hie habbað hatne bræþ.
 23.1.14. Þam is to þicganne unscearp win, eac sceal mon
oxumellis sellan þæt bið of ecede & of hunige geworht drenc
suþerne.
 23.1.16. & þonne onginð þære hæto welm wanian
swiþost þurh ða micgean & him is to sellanne lactucas & suþerne
popig inneweard.
 23.2.1. Tacn þæt se swile þwinan ne mæg ne utyrnan on
þære lifre, þæt se hæfð hefig sar on niþeweardre lifre
dælum emne swa he sie mid hwilcre hwega byrþenne gehefegod on þære
swiþran healfe & næfð he fefres hæto on þam dælum.
 23.2.4. Þam men sint to sellanne þa drincan & þa
læcedomas þa ðe we lærdon þæt mon dyde to þære ungefelan
heardnesse ongunnenre on þære lifre, gehnescige mid þy þæt
forsetene yfel.
 23.2.7. Gif hwa þone læcedom deþ to þe þa forsettan
þing ontyne & utteo ær þon ðe he þone forheardodan swile
gehnesce weneþ þæt he hit bete, gif þær aht bið læfed þæs
heardan ne bet he hit ac wyrt & adrigþ mid þy læcedome þa wætan
& wirð se swile swa heard swa stan & ne mæg hine mon gemeltan ne
gehnescian.
 24.1.1. Wyrtdrencas wið eallum liferadlum, wyrce mon to drencum
liferseocum mannum merces sæd, diles, wermodes, þy gemete þe læcas
cunnon gnid on wæter, sele drincan.
 24.1.3. Eft, costes & pipores dust & oþra wyrta þisum
gelica drince <foreign>III</foreign> dagas & licge on þa swiðran sidan healfe tid &
drince eft on æfenne.
 24.1.5. Healde hine þonne wiþ eced, wiþ bæþ, wiþ pisan
& beana & næpas & wiþ þa þing þe windigne æþm on
men wyrcen.
 24.1.6. Eft, cost fenumgrecum, pipor, haran tyrdlu, ealra emfela,
gebeat oþþe gegnid & asifte, gedo cucler fulne þæs on win, sele
drincan þam þe butan fefre sie.
 24.1.8. Þæm ðe fefer hæbbe, þæt is micel hæto
& hruð, sele þam on wearmum wætere, gelicge þonne on þa
swiþran sidan & alecge his swiþran hand him under heafod areahte healfe
tid.
 24.2.1. Eft, wyrtdrencas wiþ liferadle, clæfran seawes <foreign>II</foreign>
lytle bollan fulle mid lytle hunige gemengde, do wear fulne gehættes wines
to, sele drincan þry dagas.
 24.2.3. Gif hwæt yfles on wære bið se drenc lacnað.
 24.2.3. Eft, wildre mealwan seawes þry lytle bollan fullan
gemengde wiþ swilc tu wæteres sele drincan <foreign>IIII</foreign> dagas & gif him
hriðadl getenge bið þa todrifþ se wyrtdrenc.
 24.2.6. Eft win, cymen & hunig gegnid tosomne, sele drincan.
 24.2.6. Eft, ifig croppena on þam monðe gegaderod þe we
hatað ianuarius on læden & on englisc se æfterra geola fif &
<foreign>XX</foreign> & pipores eac swa, gegnid þonne mid þy selestan wine &
gehæte, sele þam seocan men neahtnestigum drincan.
 24.2.9. Læcedom wið liferadle eft, caules twigu oþþe
stelan mid þam croppum adrige clænlice, bærne to ahsan, geheald þa
ahsan & þonne þearf sie gedo þære ahsan cucler fulne mid <foreign>XI</foreign>
gegnidenra piporcorna on eald swiþe hluttor gehæt þonne, sele drincan
oþre siþe nigon corn, þriddan siðe seofon.
 24.2.14. Læcedom wiþ lifre adle eft, laures croppan &
pipores corna <foreign>XX</foreign> gegnid smale, gedo on bollan fulne ealdes wines & gemeng
togædere mid glowende isene, sele drincan & gelicge stille.
 24.3.1. Wiþ lifre adlum rudan sceafas þry gedo on wine croccan
& þry micle bollan fulle wæteres, oferwylle oþ þone þriddan
dæl & swete swiðe mid hunige & þonne eft oferwylle, sele
drincan.
 24.3.3. Eft, pintreowes þa grenan twigu ufeweard gegnid on
þæt seleste win, sele drincan.
 24.3.4. Eft, heorotes lungena mid þære þrotan asprindlad
& aþened & adriged on rece & þonne hie ful wel adrugode synd
gebryte & gegnid & þonne gesomna mid hunige, sele to etanne lifer
seocum men.
 24.3.7. Þæt is halwende læcedom.
 24.3.7. Gif lifer weaxe drince se man spiwolne drenc.
 24.3.8. Drince eft wucan æfter þon beon broð & nænige
oþre wætan, oþre wucan drince wermod on maxwyrte awyllede & nane
oþre wætan.
 24.3.10. & ealifer hatte wyrt awylle þa eac on maxwyrte
drince þriddan wucan & nanne oþerne wætan.
 24.3.11. Drince æfter speowolne drenc ane siþe.
 25.1.1. Her sint tacn sweotol be wambe coþum & adlum & hu
mon þa yfelan wætan þære wambe lacnian scyle.
 25.1.2. Þonne wambadl toweard sie þonne beoþ þa tacn, went
hie sio wamb & hryt & gefelð sar þonne se mon mete þigeð &
pungetunga & unlust metes, cneow hatiað, lendenu hefegiað &
togetteþ betweox sculdrum & eall lichoma sticcemælum hefegað &
latiað þa fet & þa liran þara lendena sariað.
 25.1.6. Þonne mon þas tacn ongite þonne is se æresta
læcedom dægfæsten þæt mon mid þy þa wambe clæsnige
þæt hio þy þe leohtre sie.
 25.1.8. Gif sio adl sie þonne git weaxende fæste <foreign>II</foreign> dagas
togædere gif him mægen gelæste.
 25.1.9. Gif he þæt ne mæge selle him mon leohtes hwæt
hwega to þicganne swa ægru beoð & ðon gelic.
 25.1.10. Sume to þære wambe clæsnunga seoþað netelan on
wætre & on wine & on ele, sume þære readan netlan twigu grene,
sume betan oþþe doccan on geswettum wine seoþað & sellað to
þicgenne & gif sio adl mare wyrð & se seoca man þæt mægen
hæfð þonne seoþan hie him strengran wyrta & doþ hwæt hwega
piper to.
 25.2.1. Sceawige mon georne hwilc se utgang sie, þe micel þe
lytel þe þær nan ne sie, leornige be þon se læce hu him þince
hwæt mon don scule.
 25.2.2. Gif þæt sie omihte wæte innan onburnenu tyhte hie
mon ut mid liþum mettum sincendum & ne læt inne gesittan on þam
lichoman & wyrð gegaderod omig wæte on þære wambe oððe on
þam smælþearme & næfð þonne utgang sio stow ac bið awyrded
sio stow & se maga onwent & tobrocen & þæt heafod aþruten
& sar & þa innoþas ablawene & hate fefras & micel þurst
& ealles lichoman adla weorþað aweahte.
 25.2.8. Sceal mon lacnian swilce adle gif he fefer næfð, mid
cu meolcum oððe gate swa nige molcene drince.
 25.2.9. Eac hylpð gif mon mid ea stanum onbærnedum oþþe
mid hatene isene þa meoluc gewyrð & selþ drincan.
 25.2.11. & gif þæt biþ geong man & þa tid
hæfð & mihte him mon sceal of earme blod swiþe lætan & ymb
<foreign>III</foreign> niht drince eft þa meoluc.
 26.1.1. Be wambe coþum & gif hio innan wund biþ hu þæt
mon ongitan mæge & gelacnian.
 26.1.2. Ærest gif hire bið on innan wund þonne biþ
þær sar & beotunga & gesceorf & þonne hie mete þicgeað
& drincað þonne wlatað hie & bið hiora muð ful &
hriðiað & hira utgang blodig & stincð yfele.
 26.1.4. Þam mannum sceal man sellan ægra to supanne, beren
bread, clæne niwe buteran & niwe beren mela oððe grytta togædre
gebriwed swa cocas cunnon, selle mon neahtnestigum.
 26.1.7. Eft, pysena seaw & wegbrædan menge mon wið aseowen
hunig, selle neahtnestigum.
 26.1.8. Eac wiþ þon do man gode sealfa, onlegena utan to, þa
þe þæt yfel ut teon, eaðmylte mettas & scir win & smeþe.
 27.1.1. Be wambe missenlicre gecyndo oððe þære misbyrdo,
hu þæt mon mæge ongitan.
 27.1.2. Þonne hio bið hatre gebyrdo & gecyndo þonne
mæg hire sona lytel drinca helpan.
 27.1.3. Gif he mara biþ se drinca sona biþ seo wamb gehefegod
& cloccet swa swa hit on cylle slecgete & gefihð drium mettum.
 27.1.4. Þonne sio wæte wamb ne þrowað seo þurst &
sio swiðe wætre gecyndo biþ, ne þrowað seo þurst ne hefignesse
metta & gefihð wætum mettum.
 27.1.6. Be hatre gecyndo wambe, sio wamb, seo þe bið hatre
gecyndo, sio melt mete wel, swiþost þa þe hearde beoð & uneað
mylte & gefihð wearmum mettum & drincum & ne biþ hire
gesceðed fram cealdum mettum mid gemete geþigdum.
 27.1.9. Seo þe bið wæterigre gecyndo sio hæfð gode
girnesse metes, hio næfð gode meltunge swiþost on þam mettum þe
uneaðe melte beoð, gefihð cealdum mettum.
 27.2.1. Be cealdre & wætre gecyndo wambe, sio wamb sio ðe
bið cealdre oððe wætre gecyndo oððe misbyrdo, him cymð
brægenes adl & ungewitfæstnes him bið & þonne sio fordrugade
gecyndo on þam sinum & on þam banum biþ þæt þa syn
forþyrrode þonne ne mæg mon þa gelacnian.
 27.2.4. Gif hio þonne biþ innor on þam flæscehtum stowum
mid syndrigum stowum & wætingum & mettum þæt mon mæg
gelacnian þenden of þære lifre sio blodsceawung geond get ealne þone
lichoman.
 27.2.7. Selest læcedom is to swilcum þingum þæt mon
gelome nyttige þices & þa wambe mid þy geslea þonne hio gewyrmedu
sie & baþu of ren wætere & nige molcen meoluc mid hunige
gesmeþed him deah.
 27.2.9. Baþige hine gelome on dæge & hwilum mid ele
smire.
 27.2.10. Him hylpð eac þæt him fæt cild æt slape &
þæt he þæt gedo neah his wambe simle.
 27.2.11. Him hylpð eac ofen bacen hlaf & scellehte fiscas on
wose & þone mete þe wel myltan wille.
 27.3.1. Be hatre & drigre wambe, gif sio wamb adlig bið hat
hwæthwega eac þære drignesse, þonne ne sceal he huniges onbitan ac
eald win wlæce mettas.
 27.3.3. Gif sio yfle wæte to micel sie þonne dugon him ceald
wæter & scearpe mettas butan hætu.
 27.3.4. Hwilum beoþ þa wætan on þære wambe filmenum,
þonne sceal men þæt wislice secean & wærlice clæsnan mid alwan
& mid swelcum utyrnendum drencum ateon ut þa horhehtan wætan,
þwæne mid þy ærest & þonne wyrce leohte spiwole drencas of
rædice swa þæt læcas cunnon.
 27.4.1. Be hæmedþingum, eallum þyrrum lichomum
hæmedþing ne dugon ac swiþost þyrrum & cealdum, ne dereþ hit
hatum & wætum wyrrest bið þam cealdan hatan swiþost þam ðe
hornadle habbað.
 27.4.3. Swelcum mannum deah þæt hie him geswinc angesecen
& hie selfe drencen butan baðe & mid smirenessum hie smerwan.
 27.4.5. Be cealdre gecyndo wambe, se þe cealdre gecyndo sie
nyttige se gemetlices yfeles swilce se þe drigre oððe wætre sie.
 27.4.6. Se þe hattre sie, sio gegadraþ oman, þa mon sceal,
gif hie niþer beoð, þurh þa wambe utsihtan mid wyrtdrence ut adon, gif
hie upstigen þurh spiwþan sceal mon aweg adon.
 28.1.1. Wiþ þon þe mannes þæt uferre hrif sie gefylled
mid yfelre wætan horhehtre, þæt þam mannum gelimpð þe on miclum
gedrince wel fedende mettas þicgeað oþþe spiwað & swiþust
æfter mete & him bið wlætta getenge, beoð geond blawene &
bið sio wamb aþened & hræctað gelome.
 28.1.4. Ðam monnum sceal sellan oxumelle mid rædice, þæt
is suþerne læcedom, & þonne spiwað hie sona þone þiccan horh
& him biþ sel.
 28.1.6. Gewyrc þe læcedom þus, of ecede & of hunige,
genim þæt seleste hunig, do ofer heorð, aseoþ þæt weax, &
þæt hrot of, gedo ðonne to þam hunige emfela ecedes þæs ne sie
swiþe afor ne swiðe swete, meng to gædere & do to fyre on croccan
ofer, wylle on godum gledum clænum & cwicum oþ þæt hit sie
gemenged þæt hit sie an & hæbbe huniges þicnesse & ne sie on
bergnesse to sweotol þæs ecedes afre scearpnes.
 28.1.12. Gif sio wamb biþ wundes full þonne cymð þæt of
wlacre wætan, sio cealde wæte wyrcþ saran.
 28.1.13. Wiþ þon sceal mon seoþan cymen on ele & merces
sæd & moran sæd & diles.
 28.1.14. Gif se cyle sie mara do þonne rudan & laures blede
& finoles sæd gesoden on ele.
 28.1.15. Gif þonne git sio adl egle gebringe inne þurh pipan
oððe horn swa læcas cunnan.
 28.1.16. Þonne deþ þæt þæt sar aweg.
 28.1.16. Gif þonne git sio adl egle do spatl to & gelauredne
ele, þæt is laures seaw oððe blostman gemenged, & eac oþru
þing gif þearf sie sece mon.
 29.1.1. Wiþ þon þe men mete untela melte & gecirre on
yfele wætan & scittan, þam monnum deah þæt hie spiwen.
 29.1.2. Gif him to uneaþe ne sie gegremme mid wyrtdrence þæt
he spiwe.
 29.1.3. Þæt he mid geswette wine gewyrce gif þæs
oferþearf sie ær mete þæt he spiwan mæge.
 29.1.4. Fleo þa mettas þa þe him dylsta & forbærnunga
& stiem on innan wyrcen & to hrædlice meltan, þicgen þa ðe god
seaw wyrcen & wambe hnescen.
 29.1.6. Hwilum him deah þæt him mon selle leohte wyrtdrencas
swilce swa bið wel getead alwe.
 29.1.7. Seo wæte wyrcþ, gif hie mon ne deþ aweg,
uneaþlacna adla, þæt is fot wærc, liþ wærc, lenden wærc &
oft strang fefer becymð on þa men þe þa adle habbað.
 30.1.1. Gif þu wille þæt þin wamb sie simle gesund þonne
scealt þu hire þus tilian gif þu wilt.
 30.1.2. Gesceawa ælce dæge þæt þin utgong & micge
sie gesundlic æfter rihte.
 30.1.3. Gif sio micge sie lytelu seoð merce & finul, wyrc god
broð, oððe seaw & oþra sweta wyrta.
 30.1.4. Gif se utgang sie læssa nim ða wyrt þe hatte on
suþerne terebintina, swa micel swa ele berge, sele þonne to reste gan
wille.
 30.1.6. Þas wyrta sindon eac betste to þon & eað
begeatra, bete & mealwe & brassica & þisum gelica gesodene
ætgædre mid geonge swines flæsce, þicge þæt broð, & eac
deah netle gesoden on wætre & geselt to þicganne, & eac ellenes
leaf & þæt broð on þa ilcan wisan.
 30.1.10. Sume alwan leaf sellað þonne mon wile slapan gan swelc
swa bið þreo beana ælce dæge to forswelganne & þisum gelice
drencas & swiðran gif þearf sie syndon to sellanne Swiðost on
foreweardne lencten ær þon sio yfele wæte, se þe on wintra gesomnad,
bið hie togeote geond oþera lima.
 30.1.14. Monige men þæs ne gymdon, ne ne gymað.
 30.1.14. Þonne becymð of þam yflum wætum, oððe sio
healfdeade adl oþþe fylle wærc oððe sio hwite riefþo þe mon on
suþerne lepra hæt oþðe tetra oþþe heafod hriefðo oþþe oman.
 30.1.16. Forþon sceal mon ær clæsnian þa yflan wætan
aweg ær þon þa yfelan cuman & geweaxen on wintra & þa limo
geond yrnen.
 30.1.18. Wiþ wambe coþe & sare, linsædes gegniden
oððe gebeaten bolla full & <foreign>II</foreign> scearpes ecedes, oferwylle
ætgædere, sele drincan neahtnestigum þam seocan men.
 30.1.20. Eft, lege dweorgedwostlan gecowene on þone nafolan, sona
gestilleþ.
 30.1.21. Eft, diles sædes lytelne gegnid on wæter, sele
drincan.
 30.1.22. Wiþ wambe coðe & wiþ inneforan sare, þonne for
miclum cele wamb sie ungewealden do ða þing to þe we be ufan writon.
 30.1.23. Gif þær þonne sie þæs hrifes wendung oððe
gesceorf genim þreo croppan laures bleda gegnid & cymenes &
petersilian syndrige cucleras fulle & pipores <foreign>XX</foreign> corna, gegnid eall
togædere & þrie filmenna on bridda wambum adrige, æfter ðon genim
wæter, gegnid dile on & þas þing gehæte, sele drincan oþ
þæt þæt sar gestilled sie.
 30.1.28. Wiþ þon ilcan genim hlaf geseoð on gate meolce,
soppige on suþerne.
 30.2.1. Wiþ wambe coþe seoð rudan on ele & þicge on
ele.
 30.2.1. Eft, wilde culfre on ecede & on wætre gesoden sele
to þicgenne.
 30.2.2. Wið wambe coðe, eft, laures leaf ceowe & þæt
seaw swelge & þa leaf lecge on his nafolan.
 30.2.3. Eft, heorotes mearh gemylt sele on hatum wætre drincan.
 30.2.4. To wambe gemetlicunge genim betan, adelf & ahrise, ne
þweah þu hie ac swa lange seoð on cetele & wylle oþ þæt hio
sie eal tosoden & þicge geurnen, do þonne lytel sealtes to &
huniges <foreign>V</foreign> cuclermæl, eles cuclermæl, sele bollan fulne.
 30.2.7. Eft, heafdehtes porres gesodenes syndrigne sele þicgean.
 30.2.8. Eft, þære readan netlan sæd on hlaf sele
þicgean.
 30.2.9. Eft, byrigbergena seaw selle drincan.
 30.2.9. Eft, plum bleda ete neahtnestig.
 30.2.10. Eft, elnes rinde gebeatene, þætte peningge wege, on
cealdes wætres bollan fullum sele drincan.
 31.1.1. Be wambe coþum & tacnum on roppe & on smæl
þearmum, sum cyn bið eac þære ilcan adle on þære wambe & on
þam roppe & smæl þearmum þe þis bið to tacne, þæt hie
þrowiað ormætne þurst & metes unlust & oft ut yrnað gemengde
utgange, hwilum heard hwilum hwit hwilum oft on dæge utgað & þonne
lytlum hwilum æne & þonne micel.
 31.1.5. Hwilum hie wel gelyst utgangan & him þa byrþenne
fram aweorpan & georne tilian ac ne magon nabbað þæt mægen
þære meltunge & dropeteð blod swa þon gelicost þe tobrocen
fæt.
 31.1.8. Be hiora hiwe & þam nafolan & þam rægereosan
& bæcþearme & neweseoþan & milte, scare, beoð æblæce
& eal se lichoma ascimod & yfel stenc nah his selfes geweald &
biþ þæt sar on ða swiðran sidan, healfe, on þa scare & þa
wambe swiþe genearwod, & eft fram þam nafolan oþ þone milte &
on þa winestran rægereosan & gecymð æt þam bæcþearme &
æt þam neweseoþan & þa lendenu beoð mid micle sare begyrdedu.
 31.1.13. Wenað unwise læcas þæt þæt sie lendenadl
oððe miltewærc ac hit ne bið swa.
 31.1.14. Lenden seoce men migað blode & sande, þonne þam
þe milte wærc bið þindeþ him se milt & biþ aheardod on þam
winestran dæle þære sidan.
 31.1.16. Þa wambseocan men þrowiað on þam bæcþearme
& on þam niþerran hrife & losað him sona sio stefn & cele
þrowað & slæp oþtogen & miht & tihð innan þone rop
& on þæt smæl þearme.
 32.1.1. Þisse adle fruman mon mæg yþelice gelacnian on þa
ilcan wisan þe þa utyrnendan & æfter uneð gif hio bið unwislice
to lange forlæten.
 32.1.2. On fruman mon sceal dæg oððe <foreign>II</foreign> togædere
gefæstan & beþan þa breost mid wine & mid ele & wyrcean
onlegena of rosan & berenum melwe wið win gemenged & on hunige
gesoden & mid ele on mortere gesamnod, lege ofer þa scare oþ þone
nafolan & ofer þa lendeno oþ þone bæcþearm & þær hit
sar sie.
 32.1.6. Læt him blod þus, sete glæs on oððe horn &
teo þæt blod ut & smere mid ele & bewreoh hine wearme forþon
þe cile biþ þære adle feond.
 32.1.8. Wyrc him sealfe þus wiþ wambe coþum, of cwicum swefle
& of blacum pipore & of ele, gnide mon smæle & menge togædere
& weax, ealra emfela, weaxes þeah læst.
 32.2.1. Gif sio adl sie to þon strang þæt þas læcedomas
ne onnime, gif se mon sie geong & strang læt him blod of innan earme
þære/ middel ædre.
 32.2.3. Wyrc þus sealfe & smire þa saran stowa, seoþ
rudan on ele, do petersilian to gif þu hæbbe & ricsa wyrttruman &
popig, siþþan eal gesoden sie do þonne weax on þæt ele þætte
þæt eall weorðe to hnescum weaxhlafe þæt hit sie hwæþre
swiþust geþuht sealf, smire þa stowa þæt hit sie sar mid þy
swiþost þone bæcþearm.
 32.2.7. Baþo wiþ wambe coþum, him of sealtum wætrum sint
to wyrcanne gif he þa næbbe selte mon hiora mettas.
 32.3.1. Wiþ wambe coþum eft, swines clawe gebærnde & to
duste gegnidene do on scearp win, sele drincan.
 32.3.2. Wið wambe coþe, gate lifer gebærnedu &
hwæthwega gegniden & on þa wambe aled.
 32.3.3. Him biþ þe bet.
 32.3.3. Wiþ wambe coþum eft, lacnung on þæt hrif to
sendanne genim garleaces þreo heafdu & grene rudan twa hand fulle &
eles <foreign>IIII</foreign> pund oððe swa þe þince, gebeat þæt leac & þa
rudan, gegnid togædere, awring oððe aseoh, do to þam ele clænre
buteran pund, hlutres pices fiftan healfe yntsan & clænes weaxes <foreign>III</foreign>
yntsan, gemenge eal togædre, do on glæs fæt, clæsna þonne
ærest þa wambe mid drences anfealddre ongeotunge.
 32.3.9. Gif þæt sar þonne mare sie do maran ele to, gemeng
þonne þa þing þe ic ær nemde, gewlece do on.
 32.3.10. Þas þing magon ge wiþ lenden ece, þonne mon sonde
mihð, ge wið roppes ge wið wambe & smæl þearmes adlum & ut
wærce ge wiþ magan adlum & clawunga & wiþ wifa tedrum gecyndum.
 32.4.1. Sum coþu is þære wambe þæt þone seocan monnan
lysteð utganges & ne mæg þonne he ute betyned bið.
 32.4.2. Wiþ þon sceal mon nædran æsmogu seoþan on ele
oððe on buteran oþþe on wine on tinum fæte & smire þa wambe
mid þy.
 32.4.4. Gif se utgang sie windig & wætrig & blodig
beþige mon þone bæcþearm on gongstole mid fenugreco &
merscmealwe.
 32.4.5. Sume mid pice & smicað & beþiað, sume of
rigenum melwe wyrceað briwas & cocnunga mid sealte, sume dweorgedwostlan
geceowað & lecgeað on þone nafolan.
 33.1.1. Be þære frecnan coþe þe se mon his utgang þurh
ðone muð him fram weorpe sceal aspiwan.
 33.1.2. He sceal oft bealcettan & eal se lichoma stincð
fule.
 33.1.3. Selle him mon dile gesodenne on ele oððe on wætre to
drincanne & hatne hlaf do on þone drincan.
 33.1.4. Þisse adle eac wiþstandeþ tosnidenre hreaþemuse
blod gesmiten on þæs seocan mannes wambe.
 33.2.1. Wið innoð wundum & wiþ smæl þearma sare, on
godne ele geswetne do þone suþernan wermod, þæt is, prutene &
oþerne wermod & seoþ, þicge þæt swa him eþost sie.
 33.2.3. Eft wiþ innoþ wundum, heorotes mearh gemylt on hatum
wætre, sele drincan.
 33.2.4. Wiþ tobrocenum innoþum & sarum, wildre mintan
dæl geclænsa wel swa micel swa mon mæge mid þrim fingrum geniman, do
finoles sædes to & merces cuclermæl, do eall togædere, gegnid
smæle, gedo þonne on þæs selestan wines <foreign>IIII</foreign> bollan fulle, hæte
þonne oþ þæt hit sie swa hat swa þin finger forberan mæge, sele
þonne drincan, do swa þry dagas.
 33.2.9. Wið tobrocenum innoðum, cellendres sæd wel gegniden
& lytel sealtes gedo on scearp win, gedo on & gewyrme mid hate glowende
isene, sele drincan.
 33.2.11. Wiþ fortogenesse innan, heorotes horn gebærned to
ahsan, gegniden on mortere & þonne asift & mid hunige gewealcen to
snædum, sele neahtnestigum to þicganne.
 33.2.13. Eft nim þa betan þe gehwær weaxað, geseoð on
wætres godum dæle, sele þonne drincan <foreign>II</foreign> gode bollan fulle, scilde
hine wiþ cyle.
 33.3.1. Be latre meltunge innan nim gearwan drince on ecede.
 33.3.1. Þæt deah eac wið eallum blædran adlum.
 33.3.2. Be latre meltunge innan, rudan sædes <foreign>VIIII</foreign> cyrnelu
gegnidene, <foreign>III</foreign> bollan fulle, gedo þa on ecedes sester fulne, oferwylle,
sele þonne drincan on sume rawe nigon dagon.
 33.3.4. Be latre meltunge nim þære readan netlan swa micel swa
mid twam handum mæge befon, seoþe on sester fullum wætres, drinc neaht
nestig.
 33.3.6. Ræd bið gif he nimð mealwan mid hire ciþum,
seoþe on wætere, sele drincan.
 33.3.7. Þa þe þissa læcedoma ne gimað on þisse adle
þonne becymð him on wæterbolla, lifer wærc & miltes sar oþþe
geswel, micgean forhæfdnis wambe ablawung, lenden wærc, on þære
blædran stanas weaxað & sond.
 34.1.1. Be þæs monnes mihtum sceal mon þa læcedomas
sellan þe þonne gefoge synd heafde & heortan, wambe & blædran
& hu geares hit sie.
 34.1.2. Se þe ne besceawað þis se him sceþeð swiþor
þonne he hine bete.
 34.1.3. Se sceal nyttian gerosodes eles, ecedes & wines &
mintan leaf gegniden on hunig & þa unsmeþan tungan mid þy gnidan
& smirewan.
 34.2.1. Wiþ latre meltunge, olisatrum hatte wyrt, seo deah to
drincanne.
 34.2.2. Eft, wyl on wætre lilian wyrttruman, sele to drincanne.
 34.2.2. Gif wamb forweaxe on men, finol, cost, elehtre,
attorlaþe, cerlices sæd, wyrm melo on ealað sele drincan.
 34.2.4. Gif mon forwundod sie & wið breost wærce curmealle
& dile wyl on ealoð.
 34.2.5. Eft, grene rudan lytlum oððe on hunige þige.
 34.2.5. Gif mon sie forblawen, sæ winewinclan gebærnde &
gegnidene gemeng wiþ æges þæt hwite, smire mid.
 34.2.7. Wiþ wambe gicþan dweorgedwostlan weorp on weallende
wæter, læt socian on lange oþ þæt mon mæge drincan þæt
wæter.
 34.2.8. Wiþ wambe wyrmum nim þa miclan sinfullan, wring
þæt seaw of feower lytle bollan fulle on wines anum bollan fullum swa
miclum, sele drincan, þæt deah wiþ wambe wyrmum.
 35.1.1. Be cilda wambum & oferfylle & gif him mete tela ne
mylte & gif him swat ofga & stince fule, þonne mon þæt ongite
þonne ne sceal him mon anne mete gebeodan ac missenlice þæt seo niownes
þara metta mæge him gode beon.
 35.1.4. Gif hwa ofer gemet þigþ mete þæs mon tilað þe
eaðelicor þe mon raþor gedo þæt he spiwe & gelær sie.
 35.1.5. Gif his mon getilað æt þære yfelan wætan him
becumað on missenlica adla, breostwærc, sweorcoþu, cealfadl, heafdes
hrifþo, healsgund, cyrnelu uneaðlacnu & þam gelic.
 35.1.7. Gif hi for þisum ne mægen slapan ðonne sceal him mon
sellan hat wæter drincan þonne, stilð þæt gesceorf innan &
clæsnað þa wambe.
 35.1.9. Nyttigen baþes medmiclum & mete þicgen & mid
wætre gemengedne drincan þicgen.
 36.1.1. Be milte wærce & þæt he bið on þære
winestran sidan & tacn þære adle, hu hiwlease hie beoð & dolh
uneaðlacno, þa men beoð mægre & unrote, blace on onsyne þeah
þe hie ær fætte wæron & beoð hiderwearde & wamb
ungewealden & unyþe micge biþ hal ac hio biþ sweartre & grenre
& blacre þonne hire riht sie & fnæstiað swiþe beoþ
fortogene.
 36.1.5. Gif sio adl biþ to langsum becymeþ þonne on
wæterbollan, ne mæg hine mon þonne gelacnian, tunge ungewealden &
unsmeþe & þa dolh beoþ uneaðlacnu þa þe on lichoman beoð
& hie beoð on þa winstran sidan mid ece geswencede & on ðone
lið þæra eaxla betweox gesculdrum biþ micel ece & on þam
gehweorfe þara bana on þam sweoran, habbað eac lirehte fet, cneow
truciað.
 36.1.10. Hu se milte bið emlang & gædertenge þære
wambe, hæfð þynne filmene, sio hæfð fætte & þicce ædra
& sio filmen biþ þeccende & wreonde þa wambe & þa
innofaran/ & þa wyrmð & is aþened on þone winestran
neweseoþan & is mid sinehtum limum gehæfd & is on oðre healfe
brad, gehrineð þære sidan, on oðre is ðam innoðe getang.
 36.1.15. Be hleahtre þe of milte cymð, sume secgaþ þæt
se milte ðam sinum þeowige & þætte se milte on sumum dælum
þam monnum adeadige oþþe of sie & þæt hi forþon hlyhhan
mægen.
 36.1.17. Soþlice on þa ilcan wisan þe oþer limo þrowiað
untrumnessa se milte þrowað on þa ilcan wisan.
 36.1.18. Of cele ungemetlicum, of hæto & of drignesse, of
micelre yfelre wætan forþon wixþ se milte ofer gesceap & wonað
& heardað & swiþost of cele & of ungemetlicre wætan.
 36.1.21. Þonne cumað þa oftost of mettum & of cealdum
drincan swa swa sindon cealde ostran & æpla & missenlice wyrta
swiþost on sumera þonne þa mon þigð.
 36.1.23. Bæþ him egleð swiðost æfter mete &
hæmed þing on oferfyllo.
 36.1.24. Sio ungemetlice hæto þæs miltes cymð of
feferadlum & of feferes swolle & on yldo for blode.
 36.1.25. Bið aþened se milte & aþunden mid geswelle &
eac hat lyft & swolga bringað adle on ðam milte þonne se mon wyrð
to swiþe forhæt.
 36.1.27. Swa bið eac on wintra for cyle & for þara wedra
missenlicnesse þæt se milte wyrð gelefed.
 36.1.28. Þæt magon wise men ongitan hwanan sio adl cume be
misgewiderum & of metta & of drincena þiginge & þurh þas
þing þa yfelan wætan & windigo þing beoþ acenned on þam milte
& adla weaxaþ.
 37.1.1. Hu mon scyle þone monnan, innan & utan, lacnian mid
hatum & cealdum, innan mid lactucan & clatan & cucurbitan, drince
on wine, baþige hine on swetum wætre, utan, he is to lacnianne mid
gerosode ele & to smirwanne & onlegena geworhte of wine & winbergum
& oft of butran & of niwum weaxe & of ysopo & of ele onlegen
geworht, meng wiþ gose smeru oððe swines rysle & wið recels &
mintan & þonne he hine baþige smire mid ele meng wið croh.
 37.1.7. Mettas him beoð nytte þa þe god blod wyrceað swa
swa sint scilfixas finihte & ham & wilda hænna & ealle þa
fugelas þe on dunum libbað & pipiones, þæt beoð culfrena
briddas, & healfeald swin & gate flæsc & pysena seaw mid hunige
hwæthwega gepiperod.
 37.1.10. & eal ðas wætan þing breostum & innoþum
ne dugon ne þæt win is to þicgenne þætte hæteþ &
wæteþ þone innoþ.
 38.1.1. Hu man sceal þa wætan & þa wonsceaftan utan
lacnian mid afrum sealfum, pic & hlutor eced & gerosodne ele meng
tosomne, lege utan on.
 38.1.3. Wiþ þam wætan yfle þæs miltes nim syndrig sealt
oððe wið weaxhlaf sealfe gemeng & gewermed & on blædran
gedon.
 38.1.4. Þæt lacnað þone milte.
 38.1.4. Eft, nim sealt & weax & eced, meng togædre,
þæt deah.
 38.1.5. Nim eft fifleafan wyrttruman & drige wegbrædan &
gebærned sealt, ealra emfela, wese mid ecede & gesomna, do drige pic to
& weax & ele, meng eal togædere, do on.
 38.1.7. Ne bið þæt an þæt þæt drige þa wætan
ac þa aheardodan swilas þa ðe cumað of þiccum wætum slipegrum bet
& þwænð.
 38.1.9. Wiþ slipegrum wætum þæs miltes nim acorfenes
sealtes þæt wæter þe þær of gæþ, meng wið þa ær
gemengnedan þing.
 39.1.1. Wiþ windigre aþundenesse þæs miltes for æppla
& hnuta & pysena æte, rop & smælþearme, wambe &
inneforan & magan þa geond blawað, wiþ þon deah pipor & cymen
& hunig & sealt, menge togædere.
 39.1.3. Wiþ sogoþan & seadan & geohsan þe of milte
cymð, gitte hatte suþerne wyrt, sio is god on hlafe to þicgenne, &
merces sæd & cellendran & petersilian on hlaf becneden oþþe on
win gegniden.
 39.1.6. & eac þæt deah wiþ ablawunge þæs miltes.
 39.1.6. Gif þonne sio aþindung þæs windes semninga cymð
þonne ne magon þas þing helpan for þon ðe þæt wile wendan on
wæterbollan.
 39.1.8. Gif mon to þam þa wyrmendan þing deþ þonne ycþ
mon þa adle.
 39.2.1. Wiþ milte seocum men, him mon sceal sellan eced on þam
suþernan læcedome þe hatte oxumelle þe we writon wiþ þære
healfdeadan adle & blædran adle.
 39.2.3. Nim laures rinde & drige mintan & pipor & rudan
sæd, cost & hunan & centaurian, þæt is hyrdewyrt oðre naman
eorþgealla, swiþust þære seaw, do þas wyrta on þone ær nemdan
læcedom on þæt wos.
 39.2.5. Þu meaht geseon æt þam ær genemdan adlum hu þu
ðone oxumelle wyrcean scealt.
 39.2.6. Aleres rinde seoþ on wætre oþ þæt þæs
wætres sie þriddan dæl unbewelled & sele þonne þæs godne
ceac fulne to drincanne on þry siþas, læt simle dægþerne
betweonum.
 39.2.9. Þis ilce deah lendenseocum men.
 39.2.9. Eft, þæs blacan ifiges croppan ærest þreo, eft
<foreign>V</foreign>, þonne <foreign>VII</foreign>, þonne nigon, þonne <foreign>XI</foreign>, þonne <foreign>XIII</foreign>, þonne <foreign>XV</foreign>,
þonne seofantyne, þonne nigantyne, þonne <foreign>XXI</foreign>, sele swa æfter dagum
drincan on wine.
 39.2.12. Gif se man hæbbe eac fefer sele þu þa cyrnlu
þæs eorþifiges on hatum wætre drincan.
 39.2.13. Þis ilce deah wiþ lendenseocum men.
 39.2.13. Eft, eorðgeallan on wine gesodenne sele drincan.
 39.2.14. Eft, betonican wyl on wine, sele drincan.
 39.2.15. Sealf & onlegen wið milte wærce, wyrc of hunige
& of ecede, do melu & linsæd to & beres grytta, merces sæd,
lege on & smire mid þys.
 39.2.16. Do eac driges wermodes blostman to.
 40.1.1. Eft, þonne se milte ablawen wyrð sona he wile aheardian
& biþ þonne uneaþlæcne þonne þæt blod aheardað on þam
ædrum þæs miltes.
 40.1.2. Lacna hine þonne mid þam ær genemdan wyrtum, meng
þa godan wyrta wið oxumelli, þonne suþernan eceddrenc, ðe we ær
writon.
 40.1.4. Þa lacniað þone milte & aweg adoð þæt
þicce & lifrige blod & þa yfelan wætan, næs þurh ða
micgean ane ac eac þurh oþerne utgang.
 40.1.6. Hirdewyrt seo læsse lege gebeatene utan, nim eac
clæfran wyrttruman, do on eced & gate tyrdlu, wyrc þonne to sealfe
& beren melo do þærto, sele him þis eac on wine drincan.
 41.1.1. Wiþ þære heardnesse & sare þæs miltes,
swines blædran nim swa niwe, gefyl mid scearpe ecede, alege ofer ða
heardnesse þæs miltes, besweþe þonne þæt hio aweg ne glide ac sy
þreo niht þæron fæste gebunden, æfter þon onbind.
 41.1.4. Þonne findest þu, gif hit tela bið, þa blædran
gelære & þæt hearde tohnesced & þæt sar gestilled.
 41.1.5. Eft, genim ifies leaf, seoð on ecede & oferwylle on
þam selfan ecede sifeþan, do þonne on blædran, bind on þæt sar.
 41.1.7. Sele þonne æfter wyrtdrenc sona þus geworhtne, wiþ
heardnesse miltes, genim eorðgeallan, gebeat oþþe gegnid to duste swa swa
þreo cucler mæl sien oððe ma, do safinan dustes to cucler mæl
þreo, & weallendes pices dustes þreo cuclermæl, asifte eall, sele
þonne on wine neahtnestigum to drincanne cucler fulne, gif he sie eac on
fefre sele him on hatum wætre gewlecedum þa wyrta drincan þy læs
þæt pic ofstande mid þy oþre duste.
 41.2.1. Eft, to milte seocum men & wiþ eallum inadlum, eced
wiþ glædenan gemenged, wyrc þus, glædenan rinde lytelra gedo þreo
pund on glæs fæt wel micel, gedo þonne þæs scearpestan wines to
<foreign>V</foreign> sestras, asete þonne on hate sunnan on sumera þonne þa hatostan weder
synd & þa sciran dagas hwitan þe we gewritene habbað þæt hit
sipige & socige <foreign>IIII</foreign> dagas oþþe ma.
 41.2.6. Siþþan þæs ecedes sele þu milte seocum men
cucler fulne & sona gif him æfter þam drincan for þon þe þæt
is swiþe strang þam þe þæt nawa ær þigde.
 41.2.8. Þonne deah þis wiþ hunige geyced, ge wið milte adle
ge wiþ magan ge wið hrean ge wiþ þon þe mon blode spiwe ge wiþ
eallum innan adlum.
 41.2.9. Eac þon riefþo & gicþa son aweg deþ.
 41.3.1. Þes læcedom deah ge wiþ hriefðo & gicþan,
wyrc of ecede weaxsealfe, genim þæs ecedes <foreign>V</foreign> cuclermæl, do on niwne
croccan, do eles bollan fulne to, seoð ætsomne, scead niwes swefles fif
cuclermæl & lytel weaxes, ofer wylle eft oþ þæt þæt eced sie
forweallen, do þonne of fyre & hrere & siþþan smire mid þy þa
hriefþo & þone gicðan.
 42.1.1. Gif omihte blod & yfel wæte on þam milte sie
þindende þonne sceal him mon blod þus lætan.
 42.1.2. Gif þe þince þæt þu oþerne maran læcedom
don ne durre for unmihte þæs mannes oððe for unmeltunge oþþe for
ylde oþþe for giogoðe oþþe for ungewiderum oþþe for utsihtan
gebid þonne oþ þæt þu mæge oððe dyrre.
 42.1.5. Gif hæto oþþe meht ne wyrne læt him blod on þam
winestran earme of þære uferran ædre, gif þu þa findan ne mæge
læt of þære midmestan ædre, gif þu þa findan ne mæge læt
of þære heafod ædre.
 42.1.7. Þonne gif mon þa findan ne mæge læt of þære
winestran handa neah þam lytlan fingre of ædre, Gif hit swiðe read sie
oþþe won þonne bið hit þy þe swiþor to lætanne, gif hit
clæne oþþe hluttor sie læt þy þe læsse.
 42.1.10. Is hwæþere swa to lætanne swa þæt liflice
mægen ne aspringe.
 43.1.1. Þus him mon sceal þus mettas sellan on þære adle,
geseawe pysan & hlaf on hatum wætere & oxumelle, þe we writon
ær beforan wiþ blædran adle, suþerne eceddrenc, merce on wætre
gesoden & swilca wyrta & migole drincan & þynne win him is to
sellanne wel scir.
 43.1.4. Þæt bet þæt mægen þæs miltes.
 43.1.5. & scellihte fiscas him sint to þicgenne & fuglas
þa þe on fennum ne sien.
 43.1.6. Þis him is to forganne, ne þicgen hie fenfixas ne
sæfixas þa þe habbað heard flæsc & þicgen hie þa ær
genemdan mettas, ostran & winewinclan ne þa mettas þa þe ablawan
monnan magan ne hriþeres flæsc ne swines ne sceapes ne þicgean hie ne
gate ne ticcenes ne drince þicce win ne mete ne to swiðe hatne ne eac to
cealdne.
 43.1.10. Eft, blod bið god to lætanne on foran lenctene of
þam winstran earme.
 44.1.1. Eft, læcedom se þæt yfel ut tihð of þam milte
& se deah to manegum oþrum adlum, genim grene rudan ane dæge ær,
gesomna & medmicel pipores, oþer swilc cymenes oððe ma, do þæt
cymen ane dæge ær oððe twam oþþe þrim on eced, adrige &
agnid to duste ealle þas wyrta, menge wið hunig asiwen, gedo þonne on
glæsene ampullan & sele þonne cucler fulne.
 44.1.5. Þes deah wiþ magan ablawunge & innoþa, hnesceþ
þa wambe, þynnað þa oman bitre hræcetunge, aweg deþ &
breostcoþe & sidwærce & liferadle & lendenwærce &
miltewærce, eal þæt liht.
 45.1.1. Læcedomas & swið drenc wiþ aswollenum milte,
acele ðu wealhat isen þonne hit furþum sie of fyre atogen, on wine
oþþe on ecede sele þæt drincan.
 45.1.3. Þæt þu meaht eac sellan þam þe habbaþ heardne
lichoman.
 45.1.3. Ne sceal mon hwæþere þisne drincan sellan on
foreweardne þone ece & þa adle ac ymb fela nihta.
 46.1.1. Her sindon læcedomas wiþ æghwæþerre sidan sare
& tacn hu sio adl toweard sie & hu þæt mon ongitan mæge &
hu hiora mon tilian scyle.
 46.1.2. Þas læcedomas sceal mon don wiþ sidan sare &
þis sindon þære adle tacn gelic lungenadle tacnum & liferwærces
tacnum.
 46.1.4. Þa men beoþ mid hriþingum swiþe strangum wæcede
& micel sar on bam sidum.
 46.1.5. Hwilum cnysseþ þæt sar on þa rib, hwilum ofer
ealle sidan biþ þæt sar, hwilum becymð on þa weoþoban & eft
ymb lytel ge þa gesculdru ge eft þone neweseoþan þæt sar gret &
hwosað gelome, hwilum blode hræcaþ, singale wæccean þrowiað,
tunge bið drige, ne magon gelicgean on þære winestran sidan gif on
þære swiðran þæt sar bið ne magon eac eft on þa swiðran gif
on þa winstran þæt sar biþ, gefelað þæt þa innoþas hi
wendaþ mid hiora hefignesse & on þa sidan feallað þe he on
licgeað.
 46.1.12. Ær þære adle þas tacn beoþ.
 46.1.12. Biþ eac geond fingras cele & cneowa unmeht, eagan
readiað reod & beoþ heow & famig utgang, micge ageolwod & lytel
biþ þæs innoþes meltung & ædra clæppetung, eþung bið
sarlic, gehnycned neb & þara breosta biþ deawig wætung swa swa sie
geswat, modes elhygd, ceolan hristung & hreoung hlydende swiþust innan
wistlað of þam dæle þe þæt sar, bið hlinunge & hligiunge
wið wiþersæc.
 46.1.18. Gif þas tacn lange wuniað þonne biþ seo adl to
frecenlico & ne mæg him mon getilian.
 46.1.19. Ahsa hwæþre þone mannan þe þis þrowað
hwæþer he æfre wære slegen on þa sidan oððe gestungen oþþe
hwæþer he lenge ær afeolle oððe gebrocen wurde.
 46.1.21. Gif hit þæt wære þonne bið he þy
eaðlæcna.
 46.1.21. Gif hit biþ of cyle cumen oþþe of yfelre inwætan
hit bið þe uneaþlæcra.
 46.1.22. Gif he þonne biþ ær on þære lifre oþþe on
þam lungenum gesargod & þanan cymeð sio sidwærc þonne biþ
þæt swiðe frecne.
 46.1.24. Gif hit on þam milte biþ ær þonne biþ hit þy
eaþlacre.
 46.1.25. Gif he þonne biþ ær on þære lungene gewundod
& þanan cymð se sidwærc þonne biþ þæt swiðe frecne.
 46.1.26. Gif hit on þam milte bið ær þonne cymð þæt
sar on þa winstran sidan, ge, þa habbað hefige frecennesse, ahsa hine
hwæþer him se milte sar sie oððe hwæþer him sweorcoþu sie.
 46.1.28. Swa þu meaht ongitan þæt þære sidan sar cymð
of yfelre wætan & biþ swiðe frecne.
 46.1.30. Gif him se utgang forseten sie oððe gemigan ne
mæge, mid sineþre ondounge wyrtdrences þurh horn oððe pipan sio wamb
biþ to clænsianne.
 46.1.32. Frecne bið eac þonne þæs seocan mannes hraca
bið maniges hiwes & bleo.
 46.2.1. Be þisum tacnum þu meaht hwær se man to lacnianne
sie ongitan, hwær ne sie.
 46.2.2. Hwær mon unsofte getilað on forewearde þa adle
þonne þæt sar ærest gestihð on þa sculdru & on þa breost.
 46.2.3. Sona sceal mon blod of ædre lætan.
 46.2.4. Gif þæt sar gewunige on þam breostum anum oþþe
on þam uferan hrife oþþe on þam midhrife þonne sceal him mon
wyrtdrenc sellan & niman swete wæter mid ele gedon on swines blædran
& beþian þæt sar mid.
 47.1.1. Læcedomas þa þe þynnunge mægen hæbben &
smalunge, þam lichoman þa ða hæto medmicle oþþe strange þrowian
& hu him mon scyle swines blædran ondon.
 47.1.3. Genim hunan & weax & ele, gemenge oþþe gegnid
togædre, ealra emfela, þæt hit an sie, smire mid & do on clæþ,
lege on.
 47.1.4. Wiþ sare sidan eft, genim rudan leaf & laures
croppan, gebeat smæle & seoð on hunige, lege on clað oþþe on fel
þæt hit ealle þa sidan & þæt sar oferlicge, lege on &
beþe mid þy & belege æfter þære beþinge mid hatte wulle &
bind weaxhlaf on.
 47.1.8. Gif þæt sar þonne ne sie þe læsse teoh þonne
mid glæse on þa sculdru & scearpa þær hit sar sie swiþust &
screp þæt blod of swiðe.
 47.1.10. & gif hit þonne git swiþor sar sie ne do þu
þonne mid sealte þa blædran on ac on forewearde þa adle þenden
þæt sar læst sie.
 47.1.11. Rudan geseoð on ele oððe on wine & dile, smire
þa sidan mid þy neodlice & beþe mid hnescre wulle & mid þy ele
& do þonne þa blædran on, do wearm sealt to, do eac seofoþa on
sealt wæter, do on þa blædran, alege on þæt sar, do þis þreo
niht.
 48.1.1. Gif þas fultumas ne syn helpe læt blod þonne on
ædre of earme, næs on þa healfe þe þæt sar biþ & þa
wambe man sceal clænsian mid smeþe wyrtdrence.
 48.1.3. Eft, eoforswines cwead þæt mon fint on wuda gemylte on
wætre, aseoh, do on his drincan, oþþe drige, gemeng & gegnid on his
drincan.
 48.1.5. Þæt hælþ þære sidan sar.
 48.1.5. Eft, celendres sæd gegnid & seoþ on hunige oþ
þæt hit ðicce sie, genim þæs þonne on morgenne & on æfenne
þreo cuclermæl, sele to þicgenne.
 49.1.1. Læcedomas & weaxsealfa & scearpunga wiþ sidan
sare & hwæt him sie to þicganne.
 49.1.2. Eac þu scealt, þonne þu on þam sculdrum tyhst blod,
teon swiðe on þære sidan & ymb <foreign>III</foreign> niht scearpian & weax
sealfe & ele on lecgean & sellan drencas þa þu wite þæt wið
sid wærce scylen.
 49.1.4. Gif þe wyrt drenc ne limpe sele strangne.
 49.1.5. Leohte mettas þicge & geseaw broþu & geseawe
pysan & geslegen ægru & bread gebrocen on hat wæter winewinclan
adon of scellum mid pysum.
 50.1.1. Eft wiþ sidan sare betonican leaf geseoð on ele &
gebryte, alege on þa sidan.
 51.1.1. Heræfter sint lungenadla laðlicu tacn & hwanan sio
cume & hu mon læcedomas wiþ þon wyrcean scyle.
 51.1.2. Breost ablawen & sar þeoh & lira & him se
maga micla þindeþ & ban & fet fela swellende yfele swilas unfelende
& hine dreceþ þyrre hwostan & him on þam hwostan hwilum losað
sio stemn.
 51.1.5. Smire þone mannan mid ele & eac mid niwre wulle
beþe þa sidan & rib & betweox sculdrum hwene ær æfenne,
læt þonne on wesan.
 51.1.6. Æfter þon læt him blod of þam halan haþoliþan
in ofne þær him ne egle fyr.
 51.1.7. Gif þu him to fela lætst ne biþ him þonne feores
wen.
 51.1.8. Wyrc him briw of wealwyrte moran & of fleaþan wyrte
& hunan & dile sæd, seoþ þas on butran, sele etan colne on
morgen & on niht briw his mete wiþ ele & eal his drinca sie ceald.
 51.1.11. Manegum men lungen rotað.
 51.1.11. Ondrince he spiwles drences & fela henne ægru
geslea on an fæt swa hreaw, geþwere þonne & þicge & gemenge
ær wiþ fletan & nan oþer molcen þicge.
 51.1.13. Leoht drenc, genim gagellan, wyl on wyrte, læt þonne
hwon gestandan, do of þa gagellan, do þonne niwne gist on, bewreoh þonne
þæt hit ahebbe well, do þonne eolenan & wermod & betonican &
merce & antran, to sele drincan.
 51.2.1. Gewyrc beowyrt wiþ lungen wunde & banwyrt seo þe
hæbbe croppan, gecnua þa wyrta twa, wyl on butran.
 51.2.2. Drenc wið lungenadle, genim hindheoloþan leaf &
hindbergean & garclifan, heopbremles leaf, wyl on wyrte, læt drincan.
 51.3.1. Wiþ lungenadle, hindbergean leaf & hreodes spir,
reade hofan, bisceopwyrt, dolhrunan, neftan, on clænum wætre ealle þas
wyrta wylle & drince.
 51.3.3. Wiþ lungenadle wyrc sealfe on buteran & þige on
meolcum, nim brunewyrt, meodowyrt, bercrago, nefte, garclife.
 51.3.4. Wiþ lungenadle, brunewyrt, cneowholen, betonica,
wudumerce, sure, eoforfearn, acumba, garclife, twegen bremlas, uouelle, wad,
wyrc to drence & to sealfe.
 51.3.6. Genim eoforfearn, gecnuwa & awylle on butran, do þa
sealfe on awyllede gate meoluc & þicge on neaht nestig & on ufan
mete.
 51.3.8. Drenc wiþ drigre lungenne, holen rinde & <foreign>V</foreign> leafan,
dile & redic gecnua to duste & of geot mid ealoð, sele drincan
gelome.
 51.3.10. Eft, drenc, marubian & betonican, merce, rude,
surapuldre rinde, slah þorn winde, drince on ealað.
 51.3.11. Briw wiþ lungenadle, ontran, eolonan, marubian, wenwyrt
þa clifihtan, rude, merce, pipor, hunig.
 51.3.12. Wiþ drigre lungenne, of wealwyrte moran & of
fleoþan wyrte, hunan, diles sæd, seoþ on butran, sele etan colne on
morgenne & on niht & briw his mete wiþ ele.
 51.3.15. Eft, nim alres rinde, seoþ on wætre oþ þæt
þæs wæteres sie þriddan dæl onbewylled, sele þonne cælic
fulne to drincanne on þry siþas, læt simle dægþerne betweonum.
 51.3.17. Wiþ lungen wunde, þæs blacan ifiges croppena &
corna, ærest þreo on dæg, <foreign>V</foreign> on morgene, seofan þy þriddan
dæge, þonne nigon, þonne <foreign>XI</foreign>, þonne þreottyne, þonne fiftyne,
þonne seofontyne, þonne nigantyne, þonne <foreign>XXI</foreign>, sele swa æfter dagum
drincan on wine.
 51.3.20. Eft wiþ lungen wunde, betonican wyl on wine, sele
drincan.
 51.3.21. Wiþ þon ilcan genim mugcwyrt niþewearde &
brunewyrt, wyl on buteran.
 51.3.22. Wiþ lungenadle genim cwican & acrinde &
garclifan, gecnuwa togædere, bewylle þonne þriddan dæl on hwætene
wyrte, supe æfter amylte buteran.
 51.4.1. Eft, genim brune wyrt & bisceopwyrt, wudu merce, wudu
cerfillan, eofor fearn, hind hioloþe, acumba, attorlaþe, reade hofe &
mædere.
 51.4.2. Wiþ lungenadle, dolhrune & æferþe nioþoweard
& brune wyrt & reade hofe & reade netlan, awylle on hunige & on
cubuteran, sup on meolcum.
 51.4.4. Eft, genim rædices <foreign>III</foreign> snæda & brade leaces
gelice & spices <foreign>III</foreign>, do þæt <foreign>III</foreign> dagas oþþe nigon.
 52.1.1. To spiwdrence, <foreign>VI</foreign> corn alwan, <foreign>XXX</foreign> lybcorna & þa
greatan wyrt nioþowearde, hwerwe hatte, drige þa on sunnan, & ellen
rinde niþewearde, drige eac, & getrifula swiþe smæle, do healfne
bollan ealoð to & swete mid hunige, do hwon buteran & pipores hwon
& gehæte þæt ealu & do hwon sealtes to.
 52.1.5. Eft, wermod & eolonan, læsse, læt standan twa
niht on ealoþ, drince þonne.
 52.1.6. Eft, glædene, hofe, fleotwyrt, cnuwa on ealaþ &
geswet, drince þonne.
 52.1.7. Gif mon hine brece ofer gemet to spiwanne siþþan him
spiw drenc of sie genim fættes flæsces, sele twa snæda.
 52.1.8. Wece drenc, elene, þone læstan dæl þunges,
cammoc, wyl þæt on ealaþ, sele þæt lytlum supan þonne hit col sie
oþ þæt he spiwe.
 52.1.10. Þæt is hofe, niþeweard bescrepen & gecnuad
& ellen wyrttruman rinde, awæsc þa clæne & bescrepene, arend
þonne of þam wyrttruman & gecnua gotwoþan & wenwyrt, sio weaxeþ
on ealdum lande, geot þonne hluttor eala to, wylle swa swiþre medo gif
hebbe, bewreo & læt standan nihterne, aseoh bollan fulne, geswete
þonne mid hunige, aseoh þonne eft, bebinde þonne genoh wearme, læte
þonne standan neahterne.
 52.1.16. Drince þonne on morgen & hine wreo wearme & him
slæp beorge swiþe georne.
 52.1.17. Lange he mæg on þam wyrtum standan & þonne hine
mon drincan wille onhrere eft, wyrce þonne in þær bollan fulne swa he
ær worhte.
 52.1.18. Gif he sie to unswið gegnide he fiftig lyb corna,
geswete þonne.
 52.1.19. Wyrce swiðran gif he wille, adelfe þa greatan wyrt,
ascrep þa greatan rinde of, gecnuwa þonne smæle, geot þonne hluttor
eala on.
 52.1.21. Se drenc biþ swa selra swa þæt ealu selre biþ.
 52.1.22. Spiwedrenc, genim ellenrinde niþewearde & hamwyrte
& hundteontig lybcorna, gecnua swiþe wel, ealle þa wyrta do on ealo,
menge þonne, genim þonne wah mela hæsles oþþe alres, asift þonne
ful clæne, tela micle hand fulle do on gemang, læt neahterne standan,
ahlyttra swiþe wel, geswet mid hunige, gedrinc scenc fulne tela micelne.
 52.1.26. Gif se drenc nelle of, genim onred, selle on ealað
drincan scenc fulne wearmes, sona biþ sel.
 52.1.27. Wyrc spiwdrenc, genim lybcorn & pipor corn & hwit
cwuda & alwan, grind to duste þa wyrta swiþe, do on beor swa on win swa
on þeorfe meoluc gif þu þara oþerra nawþer næbbe.
 52.1.30. Gif þu on wine wyrce oþþe on meolce geswet mid
hunige, drince tela micelne scenc fulne.
 52.2.1. Spiwedrenc wyrc of beore, do cost to & alwan &
lybcorna fiftyne, þara oþera gelice.
 52.3.1. Spiwedrenc, hamwyrte <foreign>III</foreign> snæda & ellen rinde
berende gelice micel, <foreign>XXV</foreign> lybcorna, gegnid, do huniges swilce an snæd
sie, onete þonne mid cuclere, onsup hates wæteres oððe cealdes.
 52.3.3. Gif drenc of men nelle genim merce & cerfillan, seoþ
swiþe on wætre, do sealt to, drince þonne.
 52.3.4. Gif hine innan wærce genim niges ealað amber fulne, do
hand fulle hamwyrte on, læt on hebban drince oþ þæt þu spiwe, sting
þonne feþre on muð, teoh þa gellestran ut, drinc eft sona.
 52.4.1. Nim scamoniam þæt penig gewege & gegnid smæle
& hrer henne æg, swiðe sealt, do þa wyrt on, ne læt geyrnan
þæt æg ac sup.
 52.4.2. Wyrtdrenc, scamonian geceos þus, brec on tu, do hwon on
þine tungan, gif hio hwite oferbregdeþ swa meluc þonne hio biþ god,
gegnid, þonne on treowenum fæte, næs on nanum oþrum, mid sticcan
oþþe mid hæfte, do of þæt mon gegnidan ne mæge, þæt biþ
geurnen, do caulices on <foreign>II</foreign> dropan oððe þry oþþe eleleafes stelan
gewyl tosomne.
 52.4.7. Gif hio biþ god drenc bið on peninge, gif mætra
bið on oðrum healfum oððe on twam and gif ifel þrim ac ne ma.
 52.4.8. Spiwedrenc, hofan & onred & ellen rinde, gecnua to
somne, ellen læst, do þonne to <foreign>XXX</foreign> pipor corna, geswet mid hunige, sele
drincan.
 53.1.1. To leohtum drence, ælfþonan, gyþrifan, betonican,
þa clufyhtan wenwyrt, eoforþrotan, heah hioloþan, ealehtran, eolonan twa
snæda, clatan, wegbrædan, ontre, cropleac, to wætan healf halig
wæter, healf sie hluttor eala.
 53.1.4. To leohtum drence, bisceopwyrt elehtre, wermod, wulfes
camb, wyl on meolcum swiþe, awring þonne þurh clað, dryp ealo on
oððe win, sele supan.
 53.1.6. Leoht drenc, bisceopwyrt, ontre, eolone, marubie,
dweorgedwostle, merce, æscþrotu, betonica, heah hioloðe, hind hioloþe,
gagille, minte, dile, finul, cerfille, drince on ealuð geworhte.
 53.1.8. Unspiwol drenc, bisceopwyrt, wermod, attorlaðe, spring
wyrt, gyðrife, dweorgedwostle, finul, gebeaten pipor, gedo þa wyrta ealle
on an fæt, gedo þonne eald win hluttor on ðone drenc oððe swiðe
god medo, drince þonne þone drenc neahtnestig & swa betere him is swa
he oftor drince & ete þone briw þe her awriten is.
 53.1.13. Byrig eolonan, ompran, ontre, gotwoþe, hromgeallan,
gescadwyrt nioþowearde, gecnua þa wyrta, do sealt on, wyl on butran.
 53.1.14. Eft, unspiwol drenc, bisceopwyrt, gyþrife, spring wyrt,
<foreign>V</foreign> dagas drince ætsomne simle on morgne, forlæte oþre fife, <foreign>V</foreign>
drince.
 53.1.16. Leoht drenc, genim wermod & betonican &
hioloþan, læst, & hind hioloþan, do on eala.
 53.1.17. Stille drenc, betonican, eolone, wermod, ontre, hune,
elehtre, wenwyrt, gearwe, dweorgedwostle, attorlaðe, feldmoru.
 54.1.1. Wiþ instice genim aprotanan & attorlaðan,
bisceopwyrt þa suþernan, gehæte on beore & supe.
 54.1.2. Gif stice butan innoðe sie genim þonne þa readan
netlan & ealde sapan, gebeat tosomne & smire mid & beþe mid to
fyre.
 55.1.1. Drenc gif mon innan forhæfd sie, gecnua eolonan, wyl on
ealoð & betonican, wermod & þa clufihtan wenwyrt, sele drincan.
 55.1.2. Wiþ incoþe costes, godne dæl & finoles sædes
oþer swilc, gebeat smæle & gegnid to duste, genim þæs cucler
fulne, gedo on eald win oþþe cæren drince, þonne neahtnestig þry
dagas.
 55.2.1. Wiþ færcoþe, bisceopwyrt, wermod, betonica, redic,
merce, cost, rudan sæd, wyrc to drence.
 56.1.1. Gif mon ne mæge utgegan genim uman & eac gecrypte
hand fulle & medmicelne bollan fulne ealað, bewyl þrimme þæt ealo
on þære wyrte, drince þonne neahtnestig.
 56.1.3. Eft, gif mon syþ garleac on henne broþe & selð
drincan þonne to læt hio þæt sar.
 56.1.4. Eft, gate meoluc & eced seoþ ætgædere, sele
drincan.
 56.1.5. Eft, gate meoluc & hunig & sealt, sele drincan.
 56.1.5. Eft, wylle gearwan on hunige & on butran, ete þa wyrt
mid.
 56.2.1. Wiþ utwærce eft, efelastan ufewearde, wegbrædan,
ellenrinde, sealt on ealo gegniden.
 56.3.1. Tacn be utsihtan, ge on þam eferran hrife ge on þam
niþerran, þa adle mon mæg ongitan be þam utgange, hwilc se on onsyne
sie.
 56.3.2. Sum biþ þynne, sum mid þiccum wætum geond goten,
sum mid þæs innoþes & mid þara smæl þearma gebrocum gemenged,
sum swiðe gefylled mid wormse, sum swiðe blodig, sum cymð of þam
uferran hrife, sum of þam niþerran.
 56.3.5. Þam þe of þam uferran hrife cymð se utwærc þis
tacn bið, þæt se man sar gefelð æt his nafolan & on his
sculdrum hefig sar & þurst & unlust & þurh bæc þearm lytel
blod dropað.
 56.4.1. Sio utsihtadl cymð manegum ærest of to miclum utgange
& þonne lange hwile ne gymð mon þæs oþ þæt se innoþ
wyrð ge onburnen ge þurh þæt gewundod.
 56.4.3. Hwilum onginneð of þam midhrife, se is betweox
þære wambe & þære lifre, & þa seaw þa ðe beoð
gemengedu of mettum wiþ blod & wiþ oman geondgeotaþ þone innoþ
wyrceað yfelne utgang & for þære grimnesse þara omena ne mæg
beon gehæfd þy se mete ac beoþ somod þa innoþas bedrifen þonne
wyrð þæt to utwærce.
 56.4.7. Hu mon þa utyrnendan men scyle lacnian, þam mon sceal
sellan þa mettas þa ðe wambe nearwian & þam magan ne sceþþan,
caules seaw, hwilum pysena broþ & eced & por mid wegbrædan gesoden
& ealdne cyse gesodenne on gate meolce mid þy smerwe gate.
 56.4.10. Hwilum bræde þone cyse & drigne hlaf &
wæter þæt sie rose on gesoden, hwilum scearp win drince.
 56.4.12. Wyrc him onlegena to clame geworht, beren melo oþþe
hwæten mid hunige gesoden mid medmicle.
 64.1.1. Þætte oþerne healfne pening gewege, gegnid swiþe
smale, do þonne on hluttor æg & sele þam men to supanne.
 64.1.2. Hio is swiþe god eac on þas wisan wið hwostan &
wiþ springe, do þas wyrte on, he biþ sona hal.
 64.1.3. Þis is balzaman smyring wiþ eallum untrumnessum þe on
mannes lichoman biþ, wiþ fefre & wiþ scinlace & wið eallum
gedwolþinge.
 64.1.5. Eal swa same se petra oleum he is god andfeald to drincanne
wið innan tiedernesse & utan to smerwanne on wintres dæge for þon
þe he hæfð swiðe micle hæte, for ðy hine mon sceal drincan on
wintra & he is god gif hwam seo spræc oþfylð, nime þonne &
wyrce cristes mæl under his tungan & his an lytel swelge.
 64.1.10. Gif mon eac of his gewitte weorðe þonne nime he his
dæl & wyrce cristes mæl on ælcre lime, butan cruc on þam heafde
foran, se sceal on balzame beon & oþer on þam heafde ufan.
 64.2.1. Tyriaca is god drenc wiþ eallum innoð tydernessum &
se man se þe hine swa begæþ swa hit her on segð þonne mæg he him
miclum gehelpan.
 64.2.2. To þam dæge þe he wille hine drincan he sceal
fæstan oþ midne dæg & ne læte hine wind beblawan þy dæge.
 64.2.4. Ga him þonne on bæþ, sitte þær on oð þæt
he swæte.
 64.2.5. Nime þonne ane cuppan do an lytel wearmes wætres on
innan, nime þonne ane lytle snæd þæs tyriacan & gemenge wiþ
þæt wæter & seoh þurh þynne hrægl, drince þonne.
 64.2.7. & ga him þonne to his reste & bewreo hine wearme
& licge swa oþ he wel swæte.
 64.2.8. Arise þonne & sitte him up & scirpe hine &
þicge siþþan his mete to nones & beorge him georne wiþ þone wind
þæs dæges.
 64.2.10. Þonne gelyfe ic to gode þæt hit þam men miclum
gehelpe.
 64.3.1. Se hwita stan mæg wiþ stice & wiþ fleogendum
attre & wiþ eallum uncuþum brocum.
 64.3.2. Þu scealt hine scafan on wæter & drincan tela
micel & þære readan eorþan dæl scafe þær to & þa
stanas sint ealle swiðe gode of to drincanne wiþ eallum uncuþlicu
þing.
 64.3.4. Þonne þæt fyr of þam stane aslegen hit is god
wið ligetta & wið þunorrada & wið ælces cynnes gedwol þing
& gif mon on his wege biþ gedwolod slea him anne spearcan beforan biþ
he sona on rihtan.
 64.3.7. Þis eal het þus secgean ælfrede cyninge domne helias
patriarcha on gerusalem.
 65.1.1. Gif hors ofscoten sie nim þonne þæt seax þe
þæt hæfte sie fealo hryþeres horn & sien <foreign>III</foreign> ærene næglas
on, writ þonne þam horse on þam heafde foran cristes mæl & on
leoþa gehwilcum þe þu ætfeolan mæge.
 65.1.3. Nim þonne þæt winestre eare þurh sting swigende,
þis þu scealt don, genim ane girde, sleah on þæt bæc.
 65.1.5. Þonne biþ þæt hors hal.
 65.1.5. & awrit on þæs seaxes horne þas word,
<foreign>Benedicite omnia opera domini dominum</foreign>.
 65.1.6. Sy þæt ylfa þe him sie þis him mæg to bote.
 65.1.7. Wiþ utwærce, brembel þe sien begen endas on
eorþan, genim þone neowran wyrttruman, delf up, þwit nigon sponas on þa
winstran hand & sing þriwa, <foreign>miserere mei deus</foreign> & nigon siþum
<foreign>pater noster</foreign>, genim þonne mucgwyrt & efelastan, wyl þas þreo on
meolcum oþ þæt hy readian, supe þonne on neaht nestig gode blede fulle
hwile ær he oþerne mete þicge.
 65.1.12. Reste hine softe & wreo hine wearme.
 65.1.12. Gif ma þearf sie do eft swa, gif þu þonne git
þurfe do þriddan siþe, ne þearft þu oftor.
 65.1.13. Gif utgang forseten sie genim giðcornes leafa gode hand
fulle & þa ruwan wegbrædan nioþowearde & doccan þa þe
swimman wille, wyl þas þreo on ealdum ealað swiþe & do sealte
buteran on, wylle þicce læt drincan gode blede fulle hwile ær oðrum
mete & wreoh hine wearme & reste stille, do þus þriwa, ne þearf
oftor.
 65.2.1. Wiþ lungenadle læcedom dun tæhte, saluie, rude be
healfan þære saluian, fefer rugian emmicel þara twegea wyrta, þære
saluian þreo swelc dweorgedwostlan, hiere þe nu ealra wyrta fyrmest on
þa sealfe.
 65.2.3. Þe him þises læcedomes þears sie healde hine
georne wiþ geswet eala, drince hluttor eala & on þæs hluttran
ealað wyrte wylle geonge acrinde & drince.
 65.2.6. Wiþ utwærce genim unsmerigne healfne cyse, do
englisces huniges <foreign>III</foreign> snæda to, wylle on pannan oþ þæt hit brunige,
genim þonne geongre acrinde hand fulle & swa swigende æt ham gebring
& næfre in on þone mon, sceafe þæt grene on utan, wylle þa
sæp spone on cu meolce, geswete mid þrim snædum huniges, þone drenc
þicge þonne mid ðy cyse, æfter drence, <foreign>VII</foreign> niht eala forga &
meoloc þicge unsure.
 65.2.11. Wiþ unlybbum supe cu buteran <foreign>VIIII</foreign> morgnas, <foreign>III</foreign>
sopan, <foreign>VIII</foreign> morgnas cerfillan gemetlice on wine, þridda dæl wætres,
nime þonne hwerhwettan nioþowearde, gnid on wylisc ealo, swete mid hunige,
drince þære teoþan niht, to mete þone drenc on þreo þicge æt
þam þrim honcredum.
 65.3.1. Wiþ þære geolwan adle genim nioþowearde eolenan,
gedo þæt þu hæbbe on þan forman dæge, þonne þu hire ærest
bruce on morgen nim þreo snæda & þreo on niht & hire sculon beon
on hunig gesnæd & þy æfteran mergen <foreign>IIII</foreign> snæda & <foreign>IIII</foreign> on
niht & þriddan mergen <foreign>V</foreign> snæda & <foreign>V</foreign> on niht & þy feorþan
mergen <foreign>VI</foreign> & <foreign>VI</foreign> on niht.
 65.3.5. Þes drenc sceal wiþ þon ilcan, genim alexandrian
& grundeswelgean, cnua smale & do to drence on hluttrum ealað.
 65.3.6. Gif men sie færlice yfele wyrce <foreign>III</foreign> cristes mæl, an
on þære tungan, oþer on þam heafde, þridde on þam breostum.
 65.3.8. Sona bið sel.
 65.3.8. To gehealdanne lichoman hælo mid drihtnes gebede þis
is æþele læcedom, genim myrran & gegnid on win swilce sie tela
micel steap ful & þicge on niht nestig & eft þonne restan wille.
 65.3.11. Þæt gehealdeþ wundorlice lichoman hælo & hit
eac deah wiþ feondes costungum yflum.
 65.4.1. Þonne is eft se æþelesta læcedom to þon ilcan,
genim myrran & hwit recels & safinan & saluiam & wurman, &
þæs recelses & myrran sy mæst & þa oþre syn awegene, þara
sien emfela & ætsomne on mortere gegnide to duste, sette under weofod
þonne cristes tid sie & gesinge mon <foreign>III</foreign> mæssan ofer þa <foreign>III</foreign> dagas
on midne winter & æt stefanes tide & sancte Iohannes euangelista
& þa þry dagas þicge on wine on neaht nestig & þæt þær
to lafe sie þæs dustes hafa & geheald.
 65.4.7. Hit mæg wiþ eallum fær untrymnessum, ge wiþ fefre
ge wiþ lenctenadle ge wiþ atre ge wiþ yfelre lyfte.
 65.4.8. Gewritu eac secgeaþ se þe þone læcedom bega
þæt he hine mæge gehealdan <foreign>XII</foreign> monaþ wiþ ealra untrymnessa
frecenesse.
 65.5.1. Þonne eft wið gicþan, þæt eal se lichoma sy
clanes hiwes & glades & beorhtes, genim ele & ealdes wines
dræstan emfela, do on mortere, gemeng wel to somne & smire mid þy
þone lichoman on sunnan.
 65.5.3. Wið ælfe & wiþ uncuþum sidsan gnid myrran on
win & hwites recelses em micel & sceaf gagates dæl þæs stanes
on þæt win, drince <foreign>III</foreign> morgenas neaht nestig oþþe <foreign>VIIII</foreign> oþþe
<foreign>XII</foreign>.
 65.5.6. Wiþ londadle wyl wermod swa drigne, swa grenne swa þer
he hæbbe on oleo infirmorum oþ þæt þæs eles sie þriddan
dæl bewylled & smire mid þone lichoman ealne æt fyre & mæsse
preost sceal don þone læcedom gif man hæfþ.
 65.5.9. Wiþ gongel wæfran bite, smit on isen swat.
 65.5.9. Wiþ utsihte, mer geallan, blæc snegl, wyl on meolcum,
sup on æfenne & on morgenne.
 65.5.11. Heafod sealf, murre & alwe, libania, ealra gelice
fela, meng wiþ eced, smire mid þæt heafod.
 65.5.12. Wiþ þon ilcan, swefl & swegles æppel, murre
& æghwilces cynnes recels, nigon wyrta englisce, polleie, brembel,
æppel, elehtre, bisceopwyrt, finul, ruwe wegbræde, haran sprecel, sio
hare wyrt, liþ wyrt, ealra þissa emfela, oleum infirmorum, halig wæter,
halig sealt, oþer ele, smire þe mid þys ufan þonne þu hi gnide.
 66.1.1. Be þam stane þe gagates hatte is sæd þæt he
<foreign>VIII</foreign> mægen hæbbe.
 66.1.1. An is, þonne þunorrad biþ ne sceþeð þam men
þe þone stan mid him hæfð.
 66.1.2. Oþer mægen is, on swa hwilcum huse swa he biþ ne
mæg þær inne feond wesan.
 66.1.4. Þridde mægen is þæt nan attor þam men ne mæg
sceþþan þe þone stan mid him hafaþ.
 66.1.5. Feorþe mægen is þæt se man se þe þone laþan
feond on him deagollice hæfþ gif he þæs stanes gesceafenes hwilcne
dæl on wætan onfehð þonne biþ sona sweotol æteowod on him
þæt ær deagol mað.
 66.1.7. Fifte mægen is, se þe ænigre adle gedreht biþ gif
he þone stan on wætan þigeþ him biþ sona sel.
 66.1.9. Syxte mægen is þæt drycræft þam men, ne
dereþ se þe hine mid him hæfð.
 66.1.10. Seofoþe mægen is þæt se þe þone stan on
drince onfehð he hæfþ þe smeþran lichoman.
 66.1.11. Eahtoþe is þæs stanes mægen þæt nan
nædran cynnes bite þam sceþþan ne mæg þe þone stan on wætan
byrigþ.
 67.1.1. Pund eles gewihð <foreign>XII</foreign> penegum læsse þonne pund
wætres.
 67.1.1. & pund ealoð gewihð <foreign>VI</foreign> penegum mare þonne pund
wætres.
 67.1.2. & <foreign>I</foreign> pund wines geþihð <foreign>XV</foreign> penegum mare þonne
<foreign>I</foreign> pund wætres.
 67.1.3. & pund huniges gewihð <foreign>XXXIIII</foreign> penegum mare þonne
pund wætres.
 67.1.4. & <foreign>I</foreign> pund buteran gewihð <foreign>LXXX</foreign> penegum læsse
þonne pund wætres.
 67.1.5. & pund beores gewihð <foreign>XXII</foreign> penegum læsse þonne
pund wætres.
 67.1.5. & <foreign>I</foreign> pund melowes gewihð <foreign>CXV</foreign> penegum læsse
þonne pund wætres.
 67.1.6. & <foreign>I</foreign> pund beana gewihð <foreign>lV</foreign> penegum læsse þonne
pund wætres.
 67.1.7. & <foreign>XV</foreign> pund wætres gaþ to sestre.

END_TEXT
START_TEXT

Lch II (3 Head)<extent></extent>
B21.2.1.3.1.
Bald's Leechbook: Cockayne 1864-6, II, 300-04 (Bk III, Table of Contents).



 1. Wiþ heafod ece & wiþ ealdum heafod ece & wiþ
healfes heafdes ece.
 2. Wiþ aswollenum eagum & god eah sealf & wið miste on
eagan & wið flie & wið wyrmum on eagum & wiþ þæm gif
flæsc on eagum weaxe & gis on eagum weaxan reade sponge & gif eagan
tyren & sceade sealf to eagum & smeþe eah sealf.
 3. Wiþ earwærce & wiþ þæm gif wyrmas syn on earan
& god ear sealf.
 4. Wiþ toþ ece & gif teþ syn hole.
 5. Wiþ innan tobrocenum muðe.
 6. Wiþ ceocadle & wiþ ceolwærce.
 7. Wiþ heals wærce.
 8. Wiþ bite.
 9. Wiþ hwostan.
 10. Wiþ þam þe mon blode hræce.
 11. Wiþ seondum geallan.
 12. Wiþ þære geolwan adle.
 13. Wiþ breost wærce.
 14. Wiþ hwostan & wiþ lungenadle.
 15. Wiþ magan wærce & wiþ aþundenesse.
 16. Wið milt wærce.
 17. Wiþ linden wærce.
 18. Wiþ wambe wærce & rysel wærce.
 19. Wiþ blædder wærce.
 20. Wiþ þam gif man ne mæge gemigan & þam men þe
stanas weaxan on þære blædran.
 21. Wiþ þam gif men sie se utgang forseten.
 22. Wiþ utsihtadle drenc & briw.
 23. Wiþ þam wyrmum þe beoþ on mannes innoþe.
 24. Wiþ lið wærce.
 25. Wiþ weartum.
 26. Wið þam miclan lice smiring & bæþ & drenc
& briw.
 27. Wiþ singalum þurste untrumra manna.
 28. Wiþ innan fortoge & smæl þearma ece.
 29. Wiþ þam þe man sie mid fyre anum forbærned & wiþ
þam þe man sie mid wætan forbærned & wiþ sunbryne.
 30. Wiþ þeore drenc & eft wiþ þære & sceotendum
wenne & eft beþing wiþ þam gif þeor gewunige on anre stowe.
 31. Wiþ wenne sealf.
 32. Wiþ dolge sealf.
 33. Wiþ þam gif man sie ufan on heafod wund & sie ban
gebrocen & wiþ þam gif sio eaxl upstige & god dolhdrenc & gif
gebrocen ban sie on heafde & of nelle.
 34. Wiþ hundes slite & wiþ þon gif sinwe forcorfene &
wiþ þam gif sinwe sien gescruncene.
 35. Wiþ gongewifran bite.
 36. Wiþ cancre.
 37. Wiþ þam þe wif ne mæge bearn acennan & gif of wife
nelle gan æfter þam beorþre þæt gecyndelic sie & gif of wife
sie dead bearn & wiþ þam gif wif blede to swiþe æfter þam
beorþre.
 38. Wiþ þam þe wifum sie forstanden hira monað gecynd &
wiþ þam gif wife to swiþe offlowe sio monoþ gecynd.
 39. Wiþ smeagea wyrme smiring & anlegen & beþing &
sealf.
 40. Wiþ þam þe man sie monaþseoc.
 41. Wiþ ealle feondes costunga drenc & sealf, wiþ þon
ilcan & hu man scyle gewitseocne man lacnian & hu mon scyle wyrcean
spiwdrenc utyrnendum.
 42. Wiþ þam gif swiþdrenc on men gesittan & he nelle
utgan.
 43. Wiþ attres drence.
 44. Wiþ lusum.
 45. Wiþ þam gif þorn stinge mon on fot oððe hreod &
þonne nelle ofgan.
 46. Wiþ æsmælum & wiþ eallum eagna wærce.
 47. Wiþ lyft adle gif se muþ sie woh oþþe won læcedom
& beþing & bæþ sealf & leah & blodes læs.
 48. Wiþ ficadle drenc & beþing.
 49. Wiþ sculdor wærce & earma.
 50. Wiþ cneowa sare.
 51. Wiþ fota sare.
 52. Wiþ þam gif þu ne mæge blod dolg forwriþan.
 53. Wiþ þam gif meoloc sie gewerd.
 54. Wiþ niht gengean sealf.
 55. Wiþ þam gif men beo sio heafod panne gehlenced.
 56. Wið þam gif men nelle meltan his mete.
 57. Wiþ wif gemædlan.
 58. Wiþ feondes costunga.
 59. Wiþ þeor wenne gif he sie men on cneowe oþþe on oþrum
lime.
 60. Be þam hu mon scyle ear sealfe wyrcean.
 61. Wiþ ælfcynne sealf & wiþ niht gengan & þam
monnum þe deofol mid hæmð.
 62. Wiþ ælfadle læcedom & eft hu mon sceal on þa
wyrte singan ær hi mon nime & eft hu mon sceal þa wyrta don under
weofod & ofer singan & eft tacnu be þam hwæþer hit sie
ælfsogoþa & tacn hu þu ongitan meaht hwæþer hine mon mæg
gelacnian & drencas & gebedu wiþ ælcre feondes costunge.
 63. Tacnu hu þu meaht ongitan hwæþer mon sie on
wæterælfadle & læcedom wiþ þam & gealdor on to singanne
& þæt ilce mon mæg singan on wunda.
 64. Wið deofle liþe drenc & ungemynde & wiþ deofles
costunga.
 65. Wiþ þon gif mon sie gegymed & tacnu hwæþer he
libban mæge.
 66. Drenc wiþ þam gif þeor sie on men.
 67. Wiþ deofle seoce & wiþ deofle.
 68. Wiþ weden heorte leoht drenc.
 69. Wiþ þam gif men sie maga asurod & forþunden &
wiþ magan wærce & gif man biþ aþunden.
 70. Wiþ wambe wærce & wiþ magan wærce & wiþ
wambe heardnesse.
 71. Wiþ springe smiring & sealf.
 72. Wiþ attre drenc & smiring.
 73. Wiþ þære geolwan adle.
 74. Wiþ þam gif innelfe si ute.
 75. Wiþ ælcre innan untrymnesse & wiþ hefignesse &
wiþ hleorblæce.
 76. Be þam hu man scyle halige sealfe wyrcean.

END_TEXT
START_TEXT

Lch II (3)<extent></extent>
B21.2.1.3.2.
Bald's Leechbook: Cockayne 1864-6, II, 304-58 (Bk III).



 1.1.1. Wiþ þon þe mon on heafod ace genim nioþowearde
wrætte, do on readne wræd, binde þæt heafod mid.
 1.1.2. Wiþ þon ilcan nim senepes sæd & rudan, gegnid on
ele, do on hat wæter, þweah gelome þæt heafod on þam wætre.
 1.1.3. He biþ hal.
 1.1.4. Wiþ ealdum heafod ece genim dweorgedwostlan, wyl on ele
oððe on butran, smire mid þa þunwongan & bufan þam eagum on ufan
þæt heafod, þeah him sie gemynd oncyrred he biþ hal.
 1.1.6. Wiþ swiþe ealdum heafod ece nim sealt & rudan &
ifig crop, cnua ealle to somne, do on hunig & smire mid þa þunwangan
& þone hnifel & ufan þæt heafod.
 1.1.8. To þon ilcan sec lytle stanas on swealwan bridda magan
& heald þæt hie ne hrinan eorþan ne wætre ne oþrum stanum,
beseowa hira <foreign>III</foreign>, on þon þe þu wille do on þone mon þe him
þearf.
 1.1.10. Sie him biþ sona sel.
 1.1.11. Hi beoþ gode wiþ heafodece & wiþ eagwærce
& wiþ feondes costunga & nihtgengan & lenctenadle & maran
& wyrtforbore & malscra & yflum gealdorcræftum.
 1.1.13. Hit sculon beon micle briddas þe þu hie scealt on
findan.
 1.1.14. Gif mon on healf heafod ace gecnua rudan swiþe, do on
strang eced & smire mid þæt heafod ufan rihte.
 1.1.15. Wiþ þon ilcan adelf wegbrædan butan isene ær
sunnan upgange, bind þa moran ymb þæt heafod mid wræte reade
wræde.
 1.1.17. Sona him bið sel.
 2.1.1. Wiþ aswollenum eagum genim cucune hrefn, ado þa eagan of
& eft cucune gebring on wætre & do þa eagan þam men on sweoran
þe him þearf sie.
 2.1.3. He biþ sona hal.
 2.1.3. Wyrc gode eagsealfe, nim celeþonian & bisceopwyrt,
wermod, wudu merce, wudu bindes leaf, do ealra emfela, cnuwa wel, do on hunig
& on win & on æren fæt oððe on cyperen, do twæde þæs
wines & þriddan dæl þæs huniges, do þæt se wæta mæge
furþum ofer yrnan þa wyrta, læt standan <foreign>VII</foreign> niht & wreoh mid
brede, aseoh þurh clænne claþ ðone drenc, do eft on þæt ilce
fæt, nytta swa þe þearf sie.
 2.1.8. Se mon se him gedeþ ymb <foreign>XXX</foreign> nihta foxes gelyndes dæl
on þa eagan, he biþ ece hal.
 2.2.1. Gif mist sie fore eagum nim cildes hlond & huniges tear,
meng tosomne begea emfela, smire mid þa eagan innan.
 2.3.1. Eft, hrefnes geallan & leaxes & eles & feld beon
hunig meng to somne, smire mid þære sealfe innan þa eagan.
 2.4.1. Wiþ flie gebærned, sealt & swegles æppel &
attrum, ealra emfela, gnid to duste & do on þa eagan, þweah leohtlice
mid wylle wætre & smire æfter mid wifes meolce.
 2.5.1. Gif wyrmas sien on eagum scearpa þa bræwas innan, do on
þa scearpan celeþonian seaw.
 2.5.2. Þa wyrmas bioþ deade & þa eagan hale.
 2.5.2. Gif flæsc on eagum weaxe wring wyrmwyrte on þa eagan
oþ þæt him sel sie.
 2.6.1. Gif on eagan weaxen reade sponge drype on hat culfran blod
oþþe swealwan oððe wifes meoluc oþ þæt þa sponge aweg synd.
 2.6.2. Gif eagan tyren nim drige rudan & huniges tear, meng
tosomne, læt standan <foreign>III</foreign> niht, awring þurh þicne clað linenne &
do on þa eagan siþþan.
 2.6.4. Wyrc gode drige scade sealfe, nim swegles æppel &
gebærned sealt & pipor & attrum & hwit cwudu, gegnid to duste,
asift þurh clað, do lytlum on.
 2.6.6. Eft, hwit cwudu & gebærned oster scyl gnid to duste
& nytta swa þe þearf sie, ægþer mæg adon flie of eagan.
 2.6.8. Wyrc smeþe eagsealfe nim buteran, wyl on pannan, afleot
þæt fam of & ahlyttre þa buteran on blede, do eft þæt hluttre
on pannan, gecnua celeþonian & bisceopwyrt, wudu merce, wyl swiþe,
aseoh þurh clað, nytta swa þe þearf sie.
 3.1.1. Wiþ ear wærce genim henne gelyndo & ofter scylle,
sete on gleda, gewyrm hwon & dryp on þa earan, sona beoð hale.
 3.1.2. Eft, celendran seaw & wifes meoluc gewyrm on scylle
& dryp on þa earan.
 3.1.3. Gif wyrmas sien on earan to belenan seaw wearm on þa
wyrmas.
 3.1.4. Hie beoþ deade & feallað of & þa earan hale.
 3.2.1. Eft, wring curmeallan seaw on oþþe marubian oððe
wermod wearmne.
 3.2.2. Sona him bið sel.
 3.2.2. Wyrc gode ear sealfe, genim bares geallan & fearres
& ele, ealra emfela, læt drypan wearm on þæt eare.
 4.1.1. Wiþ toþ ece ceow pipor gelome mid þam toþum.
 4.1.1. Him biþ sona sel.
 4.1.1. Eft, seoð beolenan moran on strangum ecede oþþe on
wine, sete on þone saran toþ & hwilum ceowe mid þy saran toþe, he
bið hal.
 4.1.3. Gif þa teþ synd hole ceow boþenes moran mid ecede on
þa healfe.
 5.1.1. Wiþ innan tobrocenum muðe nim plum treowes leas wyl on
wine & swile mid þone muþ.
 6.1.1. Wið ceocadle nim þone hweorfan þe wif mid spinnað,
bind on his sweoran mid wyllenan þræde & swile innan mid hate gate
meolce.
 6.1.2. Him biþ sel.
 6.1.3. Wiþ ceolwærce adelf ær sunnan upgange wegbrædan,
bind on his sweoran.
 6.1.4. Eft, bærn swealwan to duste & meng wiþ feldbeon
hunig, sele him etan gelome.
 7.1.1. Wiþ healf wærce wyl neoþewearde netelan on oxan
smerwe & on buteran, þonne þone healfwærc smire ða þeoh.
 7.1.2. Gif þa þeoh wærce smire þone heals mid þære
sealfe.
 7.1.3. Eft, wyl niþewearde netelan on ecede, do oxan geallan on
þæt eced & þa wyrte of, smire mid þone heals.
 8.1.1. Wiþ bite wyrc sealfe, nim þas wyrte, safenan & mersc
mealwan & attorlaþan & weoþobend & hwerhwettan & clufwyrt
& sigel hweorfan, hindheoloþan, mucgwyrt, wudufillan, garclifan,
wrætte, lufestice, mageþan, giþcorn, wad, finul, þefanþorn,
selfæte, eoforþrote, cicena mete, dulhrune, wylisc moru, hnutbeames leaf,
næp, gearwe, hofe, hocleaf, alexandre, fica perfica, se fula wermod, sio
greate banwyrt, acleaf, wegbræde, grundeswelge, read clæfre, leahtric,
þufeþistel, taru, hegeclife, clufþung, englisc moru, dynige.
 9.1.1. Wiþ hwostan wyl marubian on wætre godne dæl, geswet
hwon, sele drincan scenc ful.
 9.1.2. Eft, marubian, swiðe wyl on hunige, do hwon buteran on,
sele <foreign>III</foreign> snæda oþþe <foreign>IIII</foreign> etan, on neaht nestig besup scenc fulne mid
wearmes þæs ærran drences.
 10.1.1. Wiþ þon þe mon blode hræce & spiwe genim god
beren mela & hwit sealt, do on ream oþþe gode flete, hrer on blede oþ
þæt hit sie þicce swa þynne briw, sele etan <foreign>VIIII</foreign> snæda <foreign>VIIII</foreign>
morgenas on neaht nestig, do þæs meluwes twæde & þæs sealtes
þriddan dæl, wyrc ælce dæge niwne.
 11.1.1. Wiþ seondum geallan ete rædic & pipor on neaht
nestig & awylled linsæd on meolce supe mid, do þus gelome.
 11.1.2. Him biþ sona sel.
 12.1.1. Wið þære geolwan adle sio cymð of seondum geallan
genim þæs scearpan þistles moran & betonican & attorlaþan hand
fulle & gyþrifan hand fulle & <foreign>VIIII</foreign> snæda nioþowearde
æscþrotan, ofgeot mid strangan beore oþþe mid strangum ealað &
drince gelome, sele him etan gewyrtodne henfugel & gesodenne cawel on godum
broðe, do þus gelome.
 12.1.5. Him biþ sona sel.
 12.2.1. Wyrc godne dustdrenc wiþ þære geolwan adle, nim
merces sæd & finoles sæd, dile sæd, eoforþrotan sæd,
feldmoran sæd, sæþerian sæd, petorsilian sæd, alexandran sæd,
lufestices sæd, betonican sæd, caules sæd, costes sæd, cymenes
sæd & pipores mæst, þara oðerra emfela, gegnid ealle wel to
duste, nim þæs dustes godne cucler fulne, do on strang hluttor eala,
drince scenc fulne on neaht nestig.
 12.2.6. He is god wiþ ælcre liman untrumnesse & wiþ
heafodece & wiþ ungemynde & wiþ eagwærce & wiþ
ungehyrnesse & breostwærce & lungenadle & lendenwærce &
wiþ ælcre feondes costunga.
 12.2.9. Gewyrc þe dust genoh on hærfeste, þonne þu þa
wyrta hæbbe nytta þonne þe þearf sie.
 13.1.1. Wið breostwærce, marubie, nefte, ontre, bisceopwyrt,
wenwyrt, wyl on hunige & buteran, do þæs huniges twæde &
þære buteran þriddan dæl, nytta swa þe þearf sie.
 14.1.1. Wiþ hwostan & lungenadle genim swegles æppel &
swefl & recels, ealra emfela, meng wiþ weaxe, lege on hatne stan, drinc
þurh horn þone rec & ete æfter ealdes spices <foreign>III</foreign> snæda oððe
butran & supe mid fletum.
 14.1.4. Wiþ lungenadle genim betonican & marubian,
agrimonian, wermod, felterre, rude, acrind, gagollan, wyl on wætre, bewyl
þæs wæteres þriddan dæl, to of þa wyrte, drince on morgenne
wearmes scenc fulne, ete <foreign>III</foreign> snæda mid þæs briwes þe heræfter
segþ.
 14.2.1. Wyrc briw wiþ lungenadle, nim betonican & marubian,
wermod, hindheoloþan, wenwyrt nioþoweard, elehtre, elene, rædic,
eoforþrote, feldmore, gecnua ealle swiþe wel & wyl on buteran &
awring þurh clað, scead on þæt wos beren mela, hrer on blede butan
fyre oþ þæt hit sie swa þicce swa briw, ete <foreign>III</foreign> snæda mid þy
drence wearmes.
 14.3.1. Eft, wyl on hunige anum marubian, do hwon beren mela to,
ete on neaht nestig & þonne þu him selle drenc oððe briw, sele him
hatne & læt gerestan þone man æfter tide dæges on þa swiðran
sidan & hafa þone earm aþened.
 15.1.1. Wiþ magan wærce wyl pic on cu meolce, ado þæt pic
of, supe hwon wearm, sona biþ sel.
 15.1.2. Wiþ aþundenesse & gif men nelle myltan his mete
wyl on wætere polleian & leac cersan, sele drincan him, biþ sona sel.
 16.1.1. Wiþ milte wærce cnua grene sealhrinde, seoð on
hunige anum, sele him etan <foreign>III</foreign> snæda on neaht nestig.
 17.1.1. Wiþ lenden wærce marubie, nefte, bogen, em fela ealra,
do on god ealu, wyrc to drence, swet hwon, sele drincan, licge upweard æfter
þon gode hwile.
 19.1.1. Wiþ blædder wærce, wudu merce & leaccerse, wyl
swiþe on ealað, sele drincan & etan gebrædne stær.
 20.1.1. Gif man ne mæge gemigan & him weaxan stanas on
þære blædran wyl sundcorn on ealað & petersilian, sele him
drincan.
 21.1.1. Gif men sie se utgang forseten wyl wermod on surum ealaþ
& do buteran þær.
 21.1.2. To him biþ sona sel gif he hit drincþ.
 22.1.1. Wiþ utsiht adle, <foreign>V</foreign> leafan, hleomoce, curmealle,
elehtre, gecnua þa wyrta & wyl on meolce, sele him drincan wearm on
morgenne & on æfen.
 22.1.3. Wyrc briw to þon ilcan, wudu cunellan, hleomoc, bewyl
þara/ meolce þriddan dæl, þære wyrte of þam meolcum, scead
hwæten mela þær on & ete þone briw cealdne, & supe þa
meoluc.
 22.1.5. Him bið sona sel.
 22.1.5. Gif se briw & se drenc inne gewuniað þu meaht
þone man gelacnian, gif him offleogeð him bið selre þæt þu hine na
ne grete.
 22.1.7. Him biþ his feorhadl getenge.
 23.1.1. Gif wyrmas beoþ on mannes innoðe wyl on buteran grene
rudan, drinc on neaht nestig scenc fulne.
 23.1.2. Hi gewitað ealle aweg mid þy utgange & he bið
sona hal.
 23.2.1. To þon ilcan genim cymenes dust, meng to gate geallan
& fearres, gnid þone nafolan mid ealle.
 23.2.2. Hi gewitaþ niþer of þæm men.
 24.1.1. Wiþ lið wærce sing <foreign>VIIII</foreign> siþum þis gealdor
þær on & þin spatl spiw on, <foreign>Malignus obligauit, angelus curauit,
dominus saluauit</foreign>.
 24.1.2. Him biþ sona sel.
 24.2.1. To þon ilcan genim culfran tord & gate tord, drige
swiðe & gnid to duste, meng wiþ hunig & wiþ butran, smire mid
þa leoþu.
 25.1.1. Wiþ weartum genim hundes micgean & muse blod, meng to
somne, smire mid þa weartan.
 25.1.2. Hi gewitaþ sona aweg.
 26.1.1. Wiþ miclan lice genim nioþowearde elenan & þung
& ompran þa þe swimman wile, ealra emfela, & gecnua wel & wyl
on buteran, do wel sealtes on & smire mid.
 26.1.3. Wyrc bæð wiþ þam miclan lice, elene,
ælfþone, marubie, curmealle, ellentanas & actanas, wyl swiðe on
wætre & beþe on swiðe hatum þæt lic.
 26.1.5. Wyrc drenc wið þam miclan lice, hindhioloþan,
curmeallan, bogen, nefte, agrimonia, betonica, finul, dile, do on god ealo,
sele drincan on dæge <foreign>III</foreign> scencas fulle.
 26.1.7. Wyrc briw wiþ þon ilcan, genim nioþowearde elenan
& eofor þrotan, redic & þa readan netlan nioþowearde, scearfa
smæle & gecnua wel, wyl siþþan on buteran, do clæne ifig taran
þær on gif þu hæbbe & hwon berenes melwes, do on blede mid þam
wyrtum & hrer mid sticcan oþ þæt hit col sie, sele etan on neaht
nestig <foreign>III</foreign> snæda, sele þone briw & þone drenc ær þam
bæþe þy læs hit inslea æfter þam baþe.
 27.1.1. Wiþ singalum þurste untrumra manna nim wermod &
hind hioloþan & gyþrifan, wylle on ealaþ, geswete hwon, sele him
drincan.
 27.1.2. Hit hælþ þone þurst wundorlice.
 28.1.1. Wiþ innan fortoge, smæl þearma ece, genim betonican
& wermod, merce, rædic, finul, gecnua ealle & do on eala, sete
þonne & bewreoh, drinc on neaht nestig scenc fulne.
 29.1.1. Wiþ bryne, gif mon sie mid fyre ane forbærned nim
wudurofan & lilian & hleomoc, wyl on buteran & smire mid.
 29.1.2. Gif mon sie mid wætan forbærned nime elm rinde &
lilian moran, wyl on meolcum, smire mid þriwa on dæg.
 29.1.4. Wiþ sunbryne, merwe ifig twigu wyl on butran, smire mid.
 30.1.1. Wyrc godne ðeor drenc, wermod, bogen, garclifan,
polleian, wenwyrt, þa smalan fel terre, eagwyrt, þeorwyrt, ceaster æsces
<foreign>II</foreign> snæda, elenan <foreign>III</foreign>, commuces <foreign>VIII</foreign>, wuduweaxan godne dæl,
curmeallan, gescearfa þas wyrta on god hluttor eala oþþe wylisc ealu,
læt standan <foreign>III</foreign> niht bewrigen, sele drincan scenc fulne tide ær oþrum
mete.
 30.1.5. Wiþ þeore & wiþ sceotendum wenne nim bogen &
gearwan & wudu weax & hrefnes fot, do on god ealu, sele drincan on
dæge <foreign>III</foreign> scencas fulle.
 30.1.7. Gif þeor gewunige on anre stowe wyrc beþinge, nim
þæt ifig þe on stane weaxe & gearwan & wudu bindes leaf &
cuslyppan, gecnua ealle wel, lege on hatne stan on troge, geot hwon wæteres
on, læt reocan on þæt lic þær þær him þearf sie, þonne se
col sie do oþerne hatne on, beþe swa gelome.
 30.1.11. Him biþ sona sel.
 31.1.1. Wyrc gode wensealfe, nim wudu merce & hrefnes fot &
wermod nioþoweardne, cu slyppan, rudan, wudu, bindes leaf, ifig leaf þe on
eorþan wixþ, þa clufihtan wenwyrt, gecnua ealle, wyl on rammes smerwe
oþþe on buccan, do þriddan dæl buteran, awring þurh claþ, do
þonne godne scip taran to & hrer oþ þæt hit col sie.
 32.1.1. Wyrc gode dolh sealfe, nim gearwan & wudu rofan
nioþowearde, feld moran, & nioþoweardne sigelhweorfan, wyl on godre
buteran, awring þurh clað & læt gestandan.
 32.1.3. Wel ælc dolh þu meaht lacnian mid.
 33.1.1. Gif mon sie ufan on heafod wund & sie ban gebrocen nim
sigelhweorfan & hwite clæfran wisan & wudurofan, do on gode butran,
aseoh þurh clað & lacna siþþan.
 33.2.1. Gif sio eaxl upstige nim þa sealfe, do hwon wearme mid
feþere.
 33.2.1. Him bið sona sel.
 33.2.2. Wyrc godne dolhdrenc, nim agrimonian & wudu rofan, do
on god ealo, sele drincan godne scenc fulne on neaht nestig.
 33.2.3. Gif gebrocen ban sie on heafde & of nelle cnua grene
betonican & lege on þæt dolh gelome oþ þæt þa ban of syn
& þæt dolh gebatod.
 34.1.1. Wiþ hundes slite cnuwa ribban, lege on þæt dolh
& rudan wyl on butran, lacna mid þæt dolh.
 34.1.2. Gif sinwe syn forcorfene nim renwyrmas, gecnuwa wel, lege
on oþ þæt hi hale synd.
 34.1.3. Gif sinwe sien gescruncene nime æmettan mid hiora
bedgeride, wyl on wætre & beþe mid & rece þa sinwe geornlice.
 35.1.1. Wiþ gongewifran bite nim henne æg, gnid on ealu hreaw
& sceapes tord niwe swa he nyte, sele him drincan godne scenc fulne.
 36.1.1. Wiþ cancre nim gate geallan & hunig, meng to somne
begea emfela, do on þæt dolh.
 36.1.2. To þon ilcan, niwe hundes heafod bærn to ahsan, do on
dolh.
 36.1.3. Gif hit nelle þæt nim monnes drogan, drig swiðe,
gnid to duste, do on.
 36.1.4. Gif þu mid þys ne meaht gelacnian ne meaht þu him
æfre nahte.
 37.1.1. Wiþ þon þe wif ne mæge bearn acenuan nim feld
moran nioþowearde, wyl on meolcum & on wætre, do begea emfela, sele
etan þa moran & þæt wos supan.
 37.1.3. To þon ilcan bind on þæt winstre þeoh up wið
þæt cennende lim nioþowearde beolonan oþþe <foreign>XII</foreign> corn cellendran
sædes & þæt sceal don cniht oððe mæden.
 37.1.5. Swa þæt bearn sie acenned do þa wyrta aweg þy
læs þæt innelfe utsige.
 37.1.6. Gif of wife nelle gan æfter þam beorþre þæt
gecyndelic sie seoþe eald spic on wætre, beþe mid þone cwiþ oððe
hleomoc oþþe hocces leaf wyl on ealoþ, sele drincan hit hat.
 37.1.8. Gif on wife sie dead bearn wyl on meolce & on wætre
hleomoc & polleian, sele drincan on dæg tuwa.
 37.1.9. Georne is to wyrnanne bearneacnum wife þæt hio aht
sealtes ete oððe swetes oþþe beor drince ne swines flæsc ete ne naht
fætes ne druncen gedrince ne on weg ne fere ne on horse to swiðe ride þy
læs þæt bearn of hire sie ær riht tide.
 37.1.13. Gif hio blede to swiþe æfter þam beorþre
nioþowearde clatan wyl on meolce, sele etan & supan þæt wos.
 38.1.1. Wiþ þon þe wifum sie forstanden hira monaþ gecynd
wyl on ealað hleomoc & twa curmeallan, sele drincan & beþe þæt
wif on hatum baþe & drince þone drenc on þam baþe.
 38.1.3. Hafa þe ær geworht clam of beor dræstan & of
grenre mucgwyrte & merce & of berene melwe, meng ealle tosomne, gehrer
on pannan, clæm on þæt gecynde lim & on þone cwið
nioþoweardne þonne hio of þam baðe gæþ & drince scenc fulne
þæs ilcan drences wearmes.
 38.1.7. & bewreoh þæt wif wel & læt beon swa
beclæmed lange tide þæs dæges, do swa tuwa swa þriwa swæþer
þu scyle.
 38.1.8. Þu scealt simle þam wife bæþ wyrcean & drenc
sellan on þa ilcan tid þe hire sio gecynd æt wære.
 38.1.9. Ahsa þæs æt þam wife.
 38.2.1. Gif wife to swiþe offlowe sio monað gecynd genim niwe
horses tord, lege on hate gleda, læt reocan swiþe betweoh þa þeoh up
under þæt hrægl þæt se mon swæte swiþe.
 39.1.1. Wið smeawyrme smiring, nim swines geallan & fisces
geallan & hrefnes geallan & haran geallan, meng to somne, smire þa
dolh mid, blaw mid hreode on þæt seaw on þæt dolh, cnua þonne
heorot brembel leaf, lege on þa dolh.
 39.1.4. Wyrc beþinge to þon ilcan, nim æpsrinde &
wirrinde, cwicrinde, slahþornrinde, wirrinde, bercrinde, cnua ealle þa
rinda, wyl on cysehwæge, þweah mid & beþe þæt lim þe se wyrm
on sie & æfter þære beþinge adrig & smire mid þære
sealfe & blaw þa sealfe on þa dolh & lege ða brembelleaf on, do
swa on dæge ðriwa on sumera & on wintra twiwa.
 39.2.1. Wyrc þa blacan sealfe gif þe þearf sie, gesamna þe
tu ambru hryþra micgean & amber fulne holenrinda & æscrinda &
þunges, wylle þonne on cetele oþ þæt se wæta sie twæde on
bewylled, ado of þa wyrta & þa rinda, wyl eft oþ þæt hit sie swa
þicce swa molcen & swa sweart swa col, smire mid siþþan þæt dolh
& hafa clam geworht of mealtes smedman & of hwiting melwe &
elehtran, clufa, cnua & gnid tosomne, wyrc to clame, gif he sie to drige do
on breowende wyrt hwon, clæm on þa dolh & utan ymb.
 39.2.7. Siþþan hie gesmyred synd seo sealf wile ærest þa
dolh ryman & þæt deade flæsc ofetan & þone swile aþwænan
& þone wyrm þær on deadne gedeþ oþþe cwicne ofdrifð &
þa dolh gelacnað.
 40.1.1. Wiþ þon þe mon sie monaþ seoc nim mere swines fel,
wyrc to swipan, swing mid þone man, sona bið sel, amen.
 41.1.1. Wyrc godne drenc wiþ eallum feondes costungum, nim
betonican, bisceopwyrt, elehtran, gyþrifan, attorlaþan, wulfes camb,
gearwan, lege under weofod, gesinge <foreign>VIIII</foreign> mæssan ofer, gescearfa þa
wyrta on halig wæter, sele drincan on neaht nestig scenc fulne & do
þæt halig wæter on ealne þone mete þe se man þicge.
 41.1.5. Wyrc gode sealfe wiþ feondes costunga, bisceopwyrt,
elehtre, haransprecel, streawberian wise, sio clufihte wenwyrt, eorðrima,
brembel æppel, polleian, wermod, gecnua þa wyrta ealle awylle on godre
buteran, wring þurh clað, sete under weofod, singe <foreign>VIIII</foreign> mæssan ofer,
smire þone man mid on þa þunwonge & bufan þam eagum & ufan
þæt heafod & þa breost & under þam earmum þa sidan.
 41.1.10. Þeos sealf is god wiþ ælcre feondes costunga &
ælfsidenne & lenctenadle.
 41.1.11. Gif þu wilt lacnian gewitseocne man gedo bydene fulle
cealdes wætres, dryp þriwa on þæs drences, beþe þone man on þam
wætre & ete se man gehalgodne hlaf & cyse & garleac &
cropleac & drince þæs drences scenc fulne.
 41.1.14. & þonne he sie bebaþod smire mid þære sealfe
swiþe & siþþan him sel sie wyrc him þonne swiðne drenc
utyrnendum.
 41.1.16. Wyrc þus þone drenc, nim lybcornes leaf &
celeþonian moran & glædenan moran & hocces moran & ellenes
wyrttruman rinde, wyl on ealað, læt standan neahterne, ahlyttre þonne
& gewyrm, do buteran to & sealt, sele drincan.
 41.1.19. Wyrc spiwe drenc utyrnendne, nim feowertig lybcorna,
berend wel & gegnid on nioþowearde celeþonian & hocces moran &
twa clufe þære clufehtan wenwyrte & hwerhwette niþewearde an lytel
& hamwyrte moran medmicel, gedo ealle þa wyrta swiþe wel clæne &
gecnua, do on eala, bewreoh, læt standan neahterne, sele drincan scenc
fulne.
 42.1.1. Gif swiðdrenc on man gesitte & he nelle ofgan, nim
niþewearde celeþonian & lybcornes leaf oþþe arod, wyl on ealað,
do buteran & sealt to, sele drincan wearmes scenc fulne.
 43.1.1. Wiþ attres drince seoþ henne & hocces leaf on
wætre, ado þone fugel of & þa wyrta, sele supan þæt broð wel
gebuterod swa he hatost mæge.
 43.1.3. Gif he ær hæfþ attor gedruncen ne biþ him ahte
þe wyrs.
 43.1.3. Gif he þæt broð þonne ær sypð ne meaht þu
him þy dæge attor gesellan.
 44.1.1. Wiþ lusum sele him etan gesodenne cawel on neaht nestig
gelome.
 44.1.2. He biþ lusum bewered.
 45.1.1. Gif þorn stinge man on fot oþþe hreod & nelle
ofgan, nime niwe gose tord & grene gearwan, cnuwige swiþe tosomne,
clæm on þæt dolh.
 45.1.2. Sona biþ sel.
 46.1.1. Wiþ æsmælum & wiþ eallum eagna wærce ceow
wulfes comb, wring þonne þurh hæwenne clað wyllenne on þa eagan
þæt seaw on niht þonne he restan wille & on morgen do æges
þæt hwite þær on.
 47.1.1. Wiþ lyftadle gif se muð sie woh oþþe won, nim
cellendran, gnid on wifes meolce, do on þæt hale eare.
 47.1.2. Him biþ sona sel.
 47.1.2. Eft, nim cellendran, adrig, gewyrc to duste, gemeng
þæt dust wiþ wifes meoluc þe wæpned fede, awring þurh hæwenne
clað & smire þæt hale wonge mid & drype on þæt eare
wærlice.
 47.1.5. Wyrc þonne beþinge, genim brembelrinde & elmrinde,
æscrinde, slahþornrinde, apuldorrinde, ifigrinde, ealle þas
nioþowearde & hwerhwettan, smeruwyrt, eoforfearn, elene, ælfþone,
betonice, marubie, redic, agrimonia, gescearfa þa wyrta on cetel & wyl
swiðe.
 47.1.8. Þonne hit sie swiþe gewylled do of þam fyre &
sete & gewyrc þam men setl ofer þam citele & bewreow ðone man mid
þæt se æþm ne mæge ut nahwær butan he mæge geeþian, beþe
hine mid þisse beþinge þa hwile þa he mæge aræfnan.
 47.1.11. Hafa him þonne oþer bæþ geara, genim æmetbed
mid ealle, þara þe hwilum fleogað, beoþ reade, wyl on wætre, beþe
hine mid ongemethatum.
 47.1.13. Wyrc him þonne sealfe, nim ælces þara cynnes wyrta,
wyl on buteran, smire mid þa saran limu.
 47.1.15. Hie cwiciaþ sona.
 47.1.15. Wyrc him leage of ellen ahsan, þreah his heafod mid
colre.
 47.1.16. Him biþ sona bet.
 47.1.16. & se man læte him blod ælce monþe on <foreign>V</foreign> nihta
ealdne monan & on fiftyne & on <foreign>XX</foreign>.
 48.1.1. Drenc wiþ ficadle, nim bulut & eoforþrotan
nioþowearde & wudufillan & geaces suran & æferþan, gescearfa
þas wyrto tosomne, do on gellet innan, læt standan neahterne ær þu
hine drince.
 48.1.3. Wyrc beþinge, nim þæt reade ryden, do on trig,
hæt þonne stanas swiþe hate, lege on þæt trig innan & he sitte
on stole ofer þære beþinge þæt hio hine mæge tela gereocan.
 48.1.6. Þonne feallað þa fic wyrmas on þa beþinge.
 48.1.6. Him biþ sona sel.
 48.1.7. Drince þone drenc ær þære beþinge.
 48.1.7. Gif he þonne þa beþinge þurhteon ne mæge drince
þone drenc ælce dæge oþ þæt him sel sie.
 49.1.1. Wiþ sculdor wærce & earma wyl betonican on
ealoð, sele drincan gelome & simle smire hine æt fyre mid wenwyrte.
 50.1.1. Gif cneow sar sie cnua beolenan & hemlic, beþe mid
& lege on.
 51.1.1. Gif se fot sar sie, ellen leaf & wegbrædan &
mucgwyrt gecnua & lege on & gebind hat þær on.
 52.1.1. Gif þu ne mæge blod dolh forwriþan nim niwe horses
tord, adrig on sunnan, gegnid to duste swiþe wel, lege þæt dust swiþe
þicce on linenne claþ, wriþ mid þy þæt dolh.
 53.1.1. Gif meoluc sie awyrd bind tosomne wegbrædan &
giþrifan & cersan, lege on þone fildcumb & ne sete þæt fæt
niþer on eorþan seofon nihtum.
 54.1.1. Wyrc sealfe wið nihtgengan, wyl on buteran elehtran,
hegerifan, bisceopwyrt, reade magþan, cropleac, sealt, smire mid.
 54.1.2. Him bið sona sel.
 55.1.1. Gif men sio heafod panne beo gehlenced alege þone man
upweard, drif <foreign>II</foreign> stacan æt þam eaxlum, lege þonne bred þweores ofer
þa fet, sleah þonne þriwa on mid slege bytle.
 55.1.3. Hio gæþ on riht sona.
 56.1.1. Gif men nelle myltan his mete, niþeweard clate &
merce & sundcornes leaf wyl on ealaþ, sele drincan.
 57.1.1. Wiþ wif gemædlan geberge on neaht nestig rædices
moran.
 57.1.1. Þy dæge ne mæg þe se gemædla sceþþan.
 58.1.1. Wiþ feondes costunge, rud molin hatte wyrt, weaxeþ be
yrnendum wætre, gif þu þa on þe hafast & under þinum heafod
bolstre & ofer þines huses durum ne mæg þe deofol sceþþan inne
ne ute.
 59.1.1. Wiþ þeor wenne, gif he sie men on cneowe oþþe on
oþrum lime wyrc clam of surre rigenre grut oððe dage, gedo æges hwit
to & broc cersan, lege on þæt lim oþ þæt se clam hatige, do of
þone, lege oþerne þær on.
 60.1.1. Wyrc gode earsealfe, hundes tunge niþeweard &
singrene & sinfulle, tunhofe nioþoweard, celeþonian leaf, garleac,
cropleac, do on win oððe on eced, wring þurh hæwenne clað on
þæt eare, læt standan <foreign>III</foreign> niht ær þu hine on do.
 60.1.4. Eft, nim cropleac & sinfullan, gecnua, hwon wines to
& wring on þæt eare.
 60.1.5. Him biþ sona sel.
 65.1.1. Gif man sie gegymed & þu hine gelacnian scyle, geseoh
þæt he sie toweard þonne þu ingange.
 65.1.2. Þonne mæg he libban.
 65.1.2. Gif he þe sie framweard ne gret þu hine ahte.
 65.1.3. Gif he libban mæge wyl on buteran betonican, gyþrifan,
gearwan, polleian, dolhrunan, awring þurh claþ, læt standan.
 65.1.4. Gehæt scenc fulne cu wearmre meolce, do þære sealfe
<foreign>V</foreign> snæda þær on, supe on neaht nestig & ete fersc flæsc
þær þær hit fætost sie.
 65.1.6. & þicge on niht þa sealfe & þæt dolh ret
mid ealdan swice oþþe mid ferscre buteran.
 65.1.7. Þonne hit sie clæne & wel read lacna mid þa
ilcan sealfa & ne læt tosomne gif hio sie clæne, læt siþþan
tosomne.
 65.1.9. Gif hit nelle for þisum læcedome batian wyl on meolcum
þa readan gearwan & finul, linwyrt, ealra gelice, læt aweallan <foreign>V</foreign>
siþum, awring þurh clað.
 65.1.11. Gebriw wel swiþne briw þær on mid hwæte melwe
& gesceaf godes weaxes ane snæde þær on & hrer tosomne, læt
gecolian, genim haran wulle lytle snæde <foreign>III</foreign>, bewind mid þy briwe utan
þæt he mæge forswelgan & besupe mid cu wearmum.
 66.1.1. Drenc gif þeor sie on men, nim þas wyrte nioþewearde,
finol, bisceopwyrt, æscþrotan, ealra emfela, þissa twega mæst,
ufewearde rudan & betonican, ofgeot mid hluttrum ealaþ & gesinge
<foreign>III</foreign> mæssan ofer & drince ymb <foreign>II</foreign> niht þæs þe he ofgoten sie
ær his mete & æfter.
 67.1.1. Wiþ deofol seoce do on halig wæter & on eala
bisceopwyrte, hindhioloþan, agrimonian, alexandrian, gyþrifan, sele him
drincan.
 67.1.2. Eft, cassuc, þefan þorn, stan crop, elehtre, finul,
eoforþrote, cropleac, ofgeot gelice.
 67.1.3. Eft spiwe drenc wið deofle, nim micle hand fulle secges
& glædenan, do on pannan, geot micelne bollan fulne ealaþ on, bewyl
healf, gegnid <foreign>XX</foreign> lybcorna, do on þæt.
 67.1.6. Þis is god drenc wiþ deofle.
 68.1.1. Leoht drenc wiþ weden heorte, elehtre, bisceopwyrt,
ælfþone, elene, cropleac, hind hioloþe, ontre, clate, nim þas wyrta
þonne dæg & niht scade, sing ærest on ciricean letania & credan
& pater noster.
 68.1.3. Gang mid þy sange to þam wyrtum, ymbga hie þriwa
ær þu hie nime & ga eft to ciricean, gesing <foreign>XII</foreign> mæssan ofer þam
wyrtum þonne þu hie ofgoten hæbbe.
 69.1.1. Gif men sie maga asurod & forþunden genim holen leafa
micle twa hand fulla, gescearfa swiþe smale, wyl on meolcum oþ þæt hie
syn wel mearuwe, pusla snæd mælum, ete þonne <foreign>VI</foreign> snæda on morgen
<foreign>III</foreign> & on æfen <foreign>III</foreign> & æfter his mete.
 69.1.4. Do þus <foreign>VIIII</foreign> niht, leng gif him þearf sie.
 69.2.1. Gif mon biþ aþunden ete rudan & drince, he biþ
hal.
 69.3.1. Wiþ magan wærce, rudan sæd & cwic seolfor &
eced bergen on neaht nestig.
 69.3.2. Eft, gnid on eced & on wæter polleian, sele
drincan.
 69.3.2. Sona þæt sar toglit.
 70.1.1. Viþ wambe wærce ofgeot polleian & drince &
sume binde to þam nafolan & wite georne þæt sio wyrt aweg ne
aglide.
 70.1.2. Sona biþ sel.
 70.2.1. Wiþ magan wærce, wudu þistles þone grenan mearh
þe biþ on þam heafde sele him etan mid hatan ele.
 70.3.1. Uiþ wambe heardnesse geclænsa giþcorn, gnid on ceald
wæter, sele him drincan.
 71.1.1. Wiþ springe gnid saluian wiþ hunig, smire mid.
 71.1.1. Sona biþ sel.
 71.1.1. Eft, wyrc sealfe, nim hand fulle spring wyrte & hand
fulle wegbrædan & hand fulle magþan & hand fulle niðewearde
doccan þære þe swimman, wille on butran, ahlyttre þæt sealt of
& þæt fam, do hwon huniges to englisces, do ofer fyr, awyl.
 71.1.5. Þonne hit wealle sing <foreign>III</foreign> pater noster ofer, do eft of,
sing þonne <foreign>VIIII</foreign> siþum pater noster on & þriwa awyl & swa
gelome, of ado & lacna mid siþþan.
 72.1.1. Wiþ þære geolwan adle ofgeot þas wyrte mid swiþe
beore, ribban hand fulle, cwic rinda hand fulle, <foreign>VIIII</foreign> snæda niþeweardre
æscþrotan & <foreign>VIIII</foreign> niþeweardre eolenan.
 72.2.1. Eft, dile, celendre, saluian mæst, wyl on swiþum beore
þæt hit sie þicce & grene, nim niþewearde eolenan, gesniþ on
hunig, ete swa manige snæda swa he mæge, gedrince þæs drences scenc
fulne æfter & eal þæt fæc ete sceapen flæsc & nan
oþer.
 73.1.1. Gif men sie innelfe ute gecnua galluc, awring þurh clað
on cu wearme meolce, wæt þine handa þær on & gedo þæt
innelfe on þone man, geseowe mid seolce, wyl him þonne galluc <foreign>VIIII</foreign>
morgnas butan him leng þearf sie, fed hine mid fersce hænne flæsc.

END_TEXT
START_TEXT

Med 2 (Torkar)
B21.2.3.
Medical recipes from British Library MS. Addit. 43703, fol. 261r.18-262r.1, 262r.2-5, 15-17, 17-24: Torkar 1976, 330-38.



 1. Wiþ utsyhte.
 2. Nim galluc niþeweardne, gewyl in þeorfum meolcum, supe
gemet hat.
 4. Nim swegle æppel, do in meolc, sele drincan.
 5. Nim nioþewerde liðwyrt grene, wel in beore oþþe in
þeorfum meolcum, supe þæt and drince swiþe.
 7. Wiþ utsyhte.
 8. Nim gesodene haran, ete wiþ þon.
 9. Wiþ utsyhte.
 10. Nim rudan, smeorowyrte, wel in ealoð sele drincan.
 11. Gyf utgong forseten sy.
 12. Nim henneægero þone geolocan and lybcorna þryttig and
hwites sealtes godne dæl and wah meolo.
 14. Wyrttruman, meng eal tosomne do in æges scylle, sete on
gleda, do ealoð ænne sopan to supe swa hat.
 16. Gyf utgong forseten sie.
 17. Genim grundeswelgian and ellenrinde berynde utan, wel
þonne/ swiþe in ealoð, asioh þurh clað, nim þonne <foreign>vi</foreign> and <foreign>xxx</foreign>
lybcorna, gnid smæle, do wætes hwon in, geot innon þone drenc, do
butran on; dringe swa hat swa he hattost mæge and þonne stande and gange
þær hine ne cæle.

END_TEXT
START_TEXT

Lch II (Fragment)
B21.2.4.
Leechbook Fragment: Cockayne 1864-6, II, 280-88.



 1.1. Wiþ þære healf deadan adle & hwanon seo cume, seo
adl cymð on þa swiðran healfe þæs lichoman oððe on þa wynstran
þær þa sina toslupað & beoð mid slipigre & þiccere
wætan yfelre & yfelre, þiccere & mycelre.
 2.1. Þa wætan man scæl mid blodlæsum & drencum &
læcedomum on weg adon.
 2.2. Þonne seo adl cume ærest on ðone mannan þonne ontyne
þu his muð, sceawa his tungan, þonne bið heo on þa healfe hwittre
þe seo adl on beon wile.
 2.4. Lacna hine þonne þus, gefere þæne mannan on swiðe
fæstne cleofan & wearmne, gereste him swiðe wel hleowe þær &
wearme gleda bere man gelome inn.
 3.1. Onwreoh hine þonne & sceawa his handa georne & swa
hwæþere swa ðu cealde finde læt him sona blod on þære cealdan
ædre.
 3.2. Æfter þære blodlæse huhwega ymb <foreign>III</foreign> niht sele him
wyrt drenc utyrnende, do giðcorna swa feala swa læcas witon þæt to
wyrtdrence sculon & swa gerade wyrta.
 4.1. Hwilum alwan æfter hire rihte him mon scæl sellan,
hwilum scamoniam, hwilum eft æfter wyrtdrencum.
 4.2. Þonne he gerest sy læt eft blod on ædre swa þu on
fruman dydest, hwilum þu teoh mid glæse oððe mid horne blod of þam
saran stowum adeadodum.
 5.1. Wiþ þære healfdeadan adle, beþe hwilum þa saran
stowe æt heorðe oððe be gledum & smere mid ele & mid halwendum
sealfum & gnid swyðe þæt þa sealfa in besincen.
 5.3. Wyrc to sealfe ealdne rysle sealtne, heortes mearh, gose rysle
oððe hænna & do gode wyrta, to beðe þa saran stowe æt fyre.
 6.1. Hwilum onlege & onbind pic & weax, pipor & smeru
& ele togædere gemilted.
 6.2. Hwilum on þa saran sinua & aswollenan lege on & bind
on gate tyrdelu gemenged wið hunig oððe on ecede gesoden.
 6.3. Þonne þwinað þa aslapenan & þa aswollena sina.
 7.1. Wyrc him wyrt drenc þe ne bið utyrnende ne spiwol ac
todrifð & lytlað þa yfelan wætan on þam seocum men þe biþ
swa swa horh oððe risoda oððe gillistre.
 8.1. Genim huniges þis lytle pund, do þonne to þan gebeaten
& asift pipor, syle þonne to þicganne þam untruma men.
 8.2. Eft, ymbe þreo niht syle him on þam ilcan gemete oððe
mare & swa ymb feower niht.
 9.1. Wið þære healf deadan adle do þu hwilum sealtes
cucler mæl to, menge wið hunig & eft pipor.
 9.2. Cunna swa ægþer ge on þisum læcedome ge on oðrum
þæm þe ic eac write hu hit on niman wolde.
 9.3. Gif þæt lic heard si utan lege on þane læcedom þe
þæt heard forði hwelige & þæt yfel ut teo.
 9.4. Teoh him blod of gif þæt neb oððe þæt heafod sar
si on þam hnescan & nytta þara læcedoma þe þane horh of þam
heafde teo oþþe þurh muð oððe þurh nosu.
 9.7. & þonne he þa miht hæbbe gedo þæt he gelome
gefnese.
 9.7. Syle him þa mettas þe syn eaðmylte & god seaw
hæbben & he fram þam mettum mæge smaligan.
 9.9. Þæt syn gesodene wyrta, wyll, geote man þæt
æreste wos & þæt aftere onweg, do þonne god wos to & syle to
þycganne, do lytel sealt & ele & merce to & porr & þæm
gelice.
 9.11. Heald þonne georne þæt se mete si gemylt ær he him
eft gyfe forðan þe se ungemylta mete him wyrcð mycel yfel.
 9.13. Scires wines drince æthwæga, gif he ma wille drince hat
wæter.
 9.14. Healde hine georne wið bæþ & hwilum þonne he hit
geþrowian mæge læte him blod on innan earme & scearpige þa
scancan, æþele læcedom.
 9.15. & hu seo healf deade adl ær feowertigum oððe
fiftigum wintra næfre on men ne becume.
 10.1. Sume bec lærað wið þære healfdeadan adle þæt
man pintreow bærne to gledum & þonne þa gleda sette toforan þam
seocum men & þæt he þonne ontyndum eagum & opene muþe þane
rec swelge þa þrage þe he mæge & þonne he ma ne mæge onwende
his neb aweg lythwon & eft wende to & onfo ðam steme.
 10.4. & swa do ælce dæge oð þæt se dæl þæs
lichoman þe þær adeadod wæs & gelewed to þære ærran
hælo becume.
 11.1. Soðlice seo adl cymð on monnan æfter feowertigum
oððe fiftigum wintra.
 11.2. Gif he bið cealdre gecyndo þonne cymð æfter
feowertigum, elcor cymð æfter fiftigum wintra his gærgetales.
 11.3. Gif hit gingran men gelimpe þonne bið þæt
eaðlæcnere & ne bið seo ylce adl þeah þe ungleawe læcas wenan
þæt þæt seo ylce healfdeade adl si.
 11.5. Hu gelic adl on man becume on geogoðe on sumum lime swa swa
seo healfdeade adl on yldo deð?
 11.6. Ne bið hit seo healfdeade adl ac hwilc æthwega yfel
wæte bið gegoten on þæt lim þe hit on gesit ac bið
eaðlæcnere ac seo soðe healfdeade adl cymð æfter fiftigum wintra.
 12.1. Gif mon sy þære healfdædan adle seoc oððe bræc
seoc wyrc him oxumelli, suðerne eceddrenc ecedes & huniges &
wæteres gemang.
 13.1. Nim ecedes anne dæl, huniges twegen dælas wel
geclæsnodes, wæteres feorðan, seoð þonne oð þæt þriddan
dæl þære wætan oððe feorðan & fleot þæt fam &
þæt rot symle of oðþæt hit gesoden si.
 13.3. Gif þu wille þone drenc strengran wyrcan þonne do þu
swa mycel þæs ecedes swa þæs huniges & nytta þæs
læcedomas ge wið þisse adle ge wið ælcere ful neah.
 13.5. Nim simble þæs eceddrences swa geworhtes swa mycel swa
þe þince.
 13.6. Do wið þissum adlum rædic on þæt seaw þæs
drinces, læt beo nihterne on, syle þonne on morgenne þam seocum men
neahtnestigum þane rædic swa geseawne to þicganne swa he swyðust
mæge & þæt þu þanne læfe þæs seawes syððan se
rædic ofe sy geot hat wæter on, syle drincan þam seocum men to fylle.
 13.10. And þonne ymbe anes dæges hwile stinge him mon feþere
on muð oððe finger, nede hine to spiwanne.
 13.12. Nim, eft, eles anne dæl, wearmes wæteres twegan,
sealtes twegan cuceles fulle, meng togædere, syle to drincanne ceac fulne
& þanne stinge finger on muð, bæde to spiwanne, læt þanne
spiwan on þane ylcan ceac þe he ær of dranc, gesceawa þonne
hwæðer þe spiwða sy swa micel swa he ær gedranc.
 13.16. Gif he mara sy tyla his swa, gif he emmicel si þane þe
he ær gedranc syle eft on ða ilcan wisan oðþæt he ma spiwe þanne
he gedrince ær.
 13.17. Þis sceal swiþust wið blædran adle & þæm
stanum þe on blæddran syn.
 14.1. Wið þære healfdeadan adle nim þæt wæter þe
pyosan ræran on gesodene, ofer willeda, syle drincan.
 14.2. Swiðe þonne wecð þæt þone innoð &
clænsað.
 14.3. Eft, synfullan leaf on win gegniden, þæt clænsað
þane innað.
 14.3. Wiþ þan ilcan eft, ellenes blosman genim & gegnid
& gemenge wið hunig & gedo on box & þonne þearf si genim
bollan fulne hluttres geswettes wines, gemenge wið þæt & aseohhe,
syle drincan.
 14.6. Wið þan ilcan, betan mid hire wyrtruman seoð on
wætere butan sealte, syle þonne þæs wæteres bollan fulne to
gedrincanne.

END_TEXT
START_TEXT

Med 3 (Grattan-Singer)
B21.3.
Lacnunga: Grattan and Singer 1952, 96-130, 146-204.



 1.1. Wið heafodwræce, genim hamorwyrt & efenlastan
nyðowearde, cnuca, lege on clað, gnid in wæter, gnid swiðe þæt
heo sy eall geleðred, þweah mid þy leaðre þæt heafod gelome.
 2.1. Wið heafodwræce, hindhæleða & grundeswylgean
& fæncyrsan & giðrifan wyl in wætere, læt reocan in þa
eagan þa hwile hy hate synd, & ymb ða eagan gnid mid þam wyrtum swa
hatum.
 3.1. Wið heafodwærce, betan wyrtruman, cnuca mid hunige,
awring, do þæt seaw on þæt neb, gelicge upweard wið hatre sunnan,
& ahoh þæt heafod nyþerweard oððæt seo ex sy gesoht, hæbbe
him ær on muðe buteran oððe ele, asitte þonne uplang, hnige þonne
forð, læte flowan of þæn nebbe þa gilstre, do þæt gelome
oððæt hyt clæne sy.
 4.1. To heafodsealfe & to ehsealfe, aluwan, gegnid in eced,
smyre þæt heafod mid & in þa eagan do.
 5.1. Eahsealf, win & piper, do in horn, & in þa eagan
þonne þu ðe restan wille.
 6.1. Eahsealf, genim streawberian nyþewearde & pipor, do in
clað, bebind, lege on gesweted win, drype of þan claðe ænne dropan in
ægðer eage.
 7.1. Gif eagan forsetene beoð, genim hræfnes geallan &
hwitmæringc, wudulehtric & leaxes geallan, do tosomne, dryp on þæt
eage þurh linhæwenne clað & gehwæde arodes woses, þonne wacað
þæt eage.
 8.1. Þis is seo seleste eahsealf, nim doran hunig & foxes
smero & rahdeores mearh, mæng tosomne.
 9.1. Gif poc sy on eagan, nim mærcsapan & hinde meolc,
mæng tosomne & & swingc, læt standan oð hit sy hluttor, nim
þonne þæt hluttre, do on ða eagan, mid godes fultume he sceal aweg.
 10.1. Þis is seo æðeleste eahsealf, wið eahwyrce &
wið miste, & wið wænne, & wið weormum, & wið gicðan,
& wið tyrendum eagan, & wið ælcum uncuðum geswelle, genim
feferfugian blosman & ðunorclæfran blosman & dyles blosman &
hamorwyrte blosman & twegra cynna wyrmod & pollegian &
neoðowearde lilian & hæwene hnydelan & lufestice & dolhrunan,
& geporta ða wyrta tosomne, & awyll on heortes mearge oððe on his
smerwe, & menge, do ðonne on tela micel in ða eagan & smere utan
& wyrm to fyre, & ðeos sealf deah wið æghwylcum geswelle to
ðicganne & to smergenne, on swa hwylcum lime swa hit on bið.
 11.1. Wið hwostan, nim huniges tear & merces sæd &
diles sæd, cnuca þa sæd smale, mæng ðicce wið ðone tear,
& pipera swiðe, nim ðry sticcan fulle on nihtnihstig.
 12.1. Wið eagena dymnesse, nim wulfes camb neoðeweardne &
lege on hunig ðreo niht, nim þonne & wipa þæt hunig of, cnuca
þonne an sticce ðære wyrte, wring þonne ðurh linhæwenne clað
on þæt eage.
 13.1. Gif eagan tyran, genim grene rudan, cnuca smale & wes mid
doran hunige oððe mid dunhunige, wring þurh linenne clað on þæt
eage swa lange swa him ðearf sy.
 14.1. Se man se ðe biþ on healsoman, nime healswyrt &
wudamerce & wudafillan, & streawbergean wisan, & eoforþrotan
& garclifan, & isenheardan butan ælcan isene genumen, &
æðelferðþincwyrt & cneowholen & bradbisceopwyrt &
brunwyrt, gesomnige ealle þas wyrta togædere þrim nihtan ær sumor on
tun ga, ælcre efenmicel, & gewyrce to drænce on wyliscan ealaþ,
& þonne on niht þonne sumor on tun gæð on mergen, þonne sceal
se man wacyan ealle þa niht, þe ðone drenc drincan wile, & þonne
coccas crawan forman syðe þonne drince he æne, oþre siðe þonne
dæg & niht scade, þriddan siðe þonne sunne upga, & reste hine
syþþan.
 15.1. Þis is seo grene sealf, betonica, rude, lufestice, finol,
saluie, æðelferþincwyrt, sauine, helde, galluces moran, slarige, merce,
cearfille, hræmnes fot, mugwyrt, organa, melde, quinquefolium, ualeriane,
clate, medewyrt, dweorgedwoslan, pipeneale, solsequium, biscupwyrt, hæsel,
quice, hegecliue, grundeswylie, brocminte & oþre mintan, cicena mete,
gagel, hegehymele, cost, eorðnafala, hnutbeames leaf, lauberge, cymen, ele,
weax.
 16.1. Wið adle, nim þreo leaf gageles on gewylledre mealtre
meolce, syle þry morhgenas drincan.
 17.1. Wið heafodece, rude & dweorgedwosle & betan more
& wuduroue, nim ealra euenmicel swa ðu mæge mid þinan scitefingre to
þinum ðuman befon, cnuca hy smale, & mylt buteran & do of eall
þæt fule & do on clæne pannan, & awyl ða wyrta þæron
wel, & wring ðurh clað, do ele to, gif ðu begytan mæge, &
smyre his heafod mid, þær hit acy.
 18.1. Sealf wið fleogendum attre & færspryngum, nim
hamorwyrte handfulle & mægeðan handfulle & wegbrædan handfulle,
& eadoccan moran, sece ða þe fleotan wille, þære ðeah læst,
& clænes huniges ane ægscylle fulle, nim þonne clæne buteran,
þrywa gemylte ðe þa sealfe midweorcean wile, singe man ane mæssan ofer
ðam wyrtum ær man hy tosomne do & þa sealfe wyrce.
 19.1. Wið ðone bledendan fic, nim murran ða wyrt, &
ceorf/ of nygan penegas & do on ælcne hunig, & ðige ða on
æfen, & eft oðre nygan on mergen, & do swa nigon dagas & <foreign>IX</foreign>
niht butan ðe raðor bot cume.
 21.1. Cardiacus hatte seo adl ðe man swiðe swæteð on, on
hy man sceal wyrcean utyrnende drænceas & him wyrcean cliðan toforan
his heafde & to his breostan, genim grene rudan leaf, scearfa smale &
cnuca swiðe, & beren meala gesyft do ðærto, & swetedne eced,
wyrc to cliðan & do on þicne clað & bind on þreo niht &
þry dagas, do eft niwne to, & drince seoca of bræmelberian gewrungene
oft.
 22.1. Sing ðis wið toðece, syððan sunne beo on setle,
swiðe oft, <foreign>caio laio quaque uoaque ofer sæloficia</foreign> sleah manna wyrm,
nemne her þone man & his fæder, cweð þonne, <foreign>lilumenne</foreign> æceð
þæt ofer eall þonne alið, colað þonne hit on eorðan hatost
byrneð, <foreign>finit, amen</foreign>.
 23.1. Wið ðone dropan, iue & fifleafe, nædderwyrt &
hlædderwyrt & eorðgeallan, wyrc ðas wyrta on hærfeste &
scearfa/ hy smale & drige hy, & heald hy ofer winter, & nytta hy
þonne ðe ðearf sy, wylle hy on ealað.
 24.1. Wið geswel, genim lilian moran & ellenes spryttinge
& porleaces leaf, & scearfa swiðe smale & cnuca swiðe, & do
on ðicne clað, & bind on.
 25.1. Sing ðis gebed on ða blacan blegene <foreign>IX</foreign> syðan,
ærest pater noster, <foreign>Tigað tigað tigað calicet aclu cluel sedes
adclocles acre earcre arnem nonabiuð ær ærnem niðren arcum cunað
arcum arctua fligara uflen binchi cutern nicuparam raf afð egal uflen arta
arta arta trauncula trauncula, querite et inuenietis, adiuro te per patrem et
filium et spiritum sanctum non amplius crescas sed arescas, super aspidem et
basilliscum ambulabis et conculcabis leonem et draconem, crux matheus, crux
marcus, crux lucas, crux iohannes.</foreign> Wið ðon þe mon oððe nyten wyrm
gedrince, gyt hyt sy wæpnedcynnes sing ðis leoð in þæt swiðre
eare þe her æfter awriten is, gif hit sy wifcynnes sing in þæt
wynstre eare, <foreign>Gonomil orgomil marbumil marbsai ramum tofeð tengo docuillo
biran cuiðær cæfmiil scuiht cuillo scuiht cuib duill marbsiramum</foreign>.
 26.5. Sing nygon siðan in þæt eare þis galdor & pater
noster æne.
 27.1. Þis ylce galdor mæg mon singan wið smeogan wyrme, sing
gelome on þa dolh, & mid ðinan spatle smyre, & genim grene
curmeallan, cnuca, lege on þæt dolh, & beðe mid hattre cumicgan.
 28.1. Wið ðon ðe mon attor gedrince, nim marubian sæd,
mængc wið wine, syle drincan.
 29.1. Þis is se halga drænc wið ælfsidene & wið
eallum feondes costungum, writ on husldisce, <foreign>In principio erat uerbum usque
non conprehenderunt, et plura et circumibat iesus totam galileam docens usque
et secuti sunt eum turbe multe, Deus in nomine tuo usque in finem, Deus
misereatur nobis usque in finem, Domine deus in adiutorium usque in finem</foreign>.
 29.5. Nim cristallan & disman & sidewaran & cassuc
& finol, & nim sester fulne gehalgodes wines, & hat unmælne mon
gefeccean swigende ongean streame healfne sester yrnendes wæteres, nim
þonne & lege ða wyrta ealle in þæt wæter & þweah þæt
gewrit of ðan husldisce þærin swiðe clæne, geot þonne þæt
gehalgade win ufon on ðæt oþer.
 29.10. Ber þonne to ciricean, læt singan mæssan ofer, ane
<foreign>omnibus sanctis</foreign> oðre <foreign>Contra tribulatione</foreign>, þriddan <foreign>sanctam marian</foreign>,
sing ðas gebedsealmas, <foreign>Miserere mei deus, Deus in nomine tuo, Deus
misereatur nobis, Domine deus, Inclina domine, & credo, & Gloria in
excelsis deo, & letanias, Pater noster</foreign>, & bletsa georne in
ælmihtiges drihtnes naman & cweð, <foreign>in nomine patris et filii et
spiritus sancti sit benedictum</foreign>, bruc syþþan.
 30.1. To wensealfe, Nim elenan & rædic, cyrfillan &
hræmnes fot, ængliscne næp & finul & saluian &
suþernewuda & cnuca tosomne, & nim garleaces godne dæl, cnuca,
& wring, þurh clað on gemered hunig, þonne hit swiðe gesoden sy,
þonne do ðu pipor & sidewaran, gallengar & gingifre & rinde
& lawerbergean & pyretran, godne dæl ælces be ðære
mæðe, & syððan hit swa gemænged þara wyrta wos & þæt
hunig, þonne seoð ðu hit twa swa swiðe swa hit ær wæs, þonne
hæfst/ þu gode sealfe wið wennas & wið nyrwet.
 31.1. To godre bansealfe þe mæg wið heafodece & wið
ealra lyma tyddernysse, sceal rude, rædic & ampre, uane, feuerfuge,
æscðrote, eofoðrote, cilðenige, bete & betonican, ribbe &
reade hofe, elene, alexandrian moran, clufðung & clate, liðwyrt &
lambes cerse, hylwyrt, hæsel, cwice, wudurofe & wrættes cið,
springwyrt, sperewyrt, wegbræde & wermod, ealhtran & hæferðan,
hegecliffe & hymelan, gearwan & geaces suran, belenan & bradeleac,
nim ealra ðyssa wyrta efenfela, do on mortere, cnuca eall tosomne & do
ðærto ifigcroppas.
 31.8. & nim æscrinde & weliges twiga & acrinde &
wirrinde & surre apoldrerinde & seales rinde & wudubindan leaf,
þas ealle sculan beon genumene on neoðoweardan & on easteweardan þan
treowan, scearfige ealle ðas rinda togædere & wylle on haligwætere
oððæt hy wel hnexian, do þonne to þan wyrtum on mortere, cnuca eall
tosomne.
 31.12. Nim þonne heortes smera & hæferes smera & eald
morod & fearres smeru & bares smeru & rammes smeru, mylte mon ealle
tosomne & geote to trindan, somnige mon þonne ealle þa ban tosomne ðe
man ge gaderian mæge, & cnocie man þa ban mid æxse yre &
seoðe & fleote þæt smeru, wyrce to trindan, nime þonne ealde
buteran & wylle þa wyrta & þa rinda, don eall tosomne, þonne hit
beo æne awylled sette þonne, scearfa þonne eall þæt smera on pannan
swa micel swa þu sealfe habban wille & þu getyrwan mæge, sete ofer
fyr, læt socian, næs to swiðe weallan, oððaet hyo genoh sy, seoh
ðurh clað, sete eft ofer fyr.
 31.21. Nim þonne nygon clufa garleaces gehalgodes, cnuca on wine,
wring þurh clað, scaf on myrran þa wyrt & fanthalig wex &
brynestor/ & hwitne rycels, geot þonne innan ða sealfe, swa micel
þæt sy <foreign>III</foreign> ægscylla gewyrðe, nim þonne ealde sapan & ealdes
oxsan mearh & earnes mearh, do þonne ða tyrwan, ond mæng þonne mid
cwicbeamenum sticcan oð heo brun sy.
 31.26. Sing þonne þærofer, <foreign>Benedictus dominus deus meus</foreign>
& þone oþerne <foreign>benedictus dominus deus israel, & mangnificað,
& credo in unum</foreign>, & þæt gebed, matheus, marcus, lucas, iohannes,
sy þæt sar þær hit sy, smite mon ða sealfe ærest on þæt
heafod.
 32.1. Gif poc sy on eagan, nim mearhsapan & hinde meoluc,
mæng tosomne & swyng, læt standan oð hit sy hluttor, nim þonne
þæt hlutre, do on ða eagan, mid godes fultume heo sceal aweg.
 32.3. Nim clatan moran, cnuca swiðe & wyl on beore, syle
drincan wel wearm þonne ðu geseo þæt hy utslean, mid godes fultume ne
wyrð him nan orne.
 33.1. Þas wyrte sculon to lungensealfe, banwyrt & brunwyrt,
betonican & streawberian wise, suþernewuda & isopo, saluie &
sauine & rude, garclife & hæsel, cwice, medewyrt, dolhrune.
 34.1. Wið heafodece, wyl in wætere pollegian & leac,
mintan, fenmintan & þæt ðridde cyn mintan þæt bloweð hwite,
þweah þæt heafod mid þys wose gelome.
 35.1. Wið hreofum lice, adelf ampron & gelodwyrt, teon ut
lange, cnuca ealle wel, wyll in buteran, do hwon sealtes in, þæt bið god
sealf wið hreofum lice, þweah þone man mid hate & mid ðare sealfe
smyre.
 36.1. Wið cneowærce, genim weodobende wisan & hegerifan,
gecnuca well tosomne & do meda, læt standan nyhternum on þæm
wyrtum, syle drincan.
 37.1. To eahsealfe, nim aluwan & sidewaran, lawerberian &
pipor, gescaf smale, & cubuteran fersce lege on wæter, nim þonne
hwetstan bradne & gnid ða buteran on ðæm hwetstane mid copore
þæt heo beo wel toh, do þonne sumne dæl þara wyrta þærto,
clæm ðonne on arfæt, læt standan nygon niht, wende man ælce
dæge, mylte siþþan on ðæm arfæte sylfan, aseoh þurh clað, do
syþðan on swylc fætels swylce ðu wille, nyttige þonne þe þearf
sy, þeos sealf mæg wið ælces cynnes untrumnysse ðe eagan
eigliað.
 38.1. Wið utsihte, genim hænne æg, lege twa niht on eced,
gif hit ne tocine, tosleah hwon, lege eft in ðone eced nyhterne, gesleah
þonne in buteran, lege in ele, ado þonne hwon ofer fyr, syle etan.
 39.1. Eft wið þon, hunig & hwætesmedman & unsylt
smeoru & wex, wyl eall tosomne, syle etan gelome.
 40.1. Wyll wið ðon miclan eorðnafolan & fifleafan &
gyðhrofan & gearwan & eferþon & eorforfearn & moldcorn
& medewyrt neoðewearde, drinc gelome.
 41.1. Scæf efic wið þone bol in meolc, & þige
wærlice, & seoð ealle ða in meolce, & hwilum þa meolc geren
mid cyslybbe & ðige hy.
 42.1. Wyrc utyrnendne drænc, genim fif & hundeahtatig
lybcorna & neogon piporcorn, fiftene sundcorn wel berended, cnuca smale, do
sealt in & wyrmelan, mæng tosomne & gnid swiðe þæt hit sy
þæt smælste, geworht to duste, genim scæncbollan fulne leohtes
beores, oððe hluttor eala wel gesweted oððe gesweted win, mængc ða
wyrta þærwið geornlice, læt stondan nihterne, hrer hine eft on mergen
þonne he hine drincan scyle swiðe wel, & ða wyrte geornlice wið
þone wætan gemengce, drince þonne.
 43.1. Gif he sy to unswið, wyl merce in wætere, syle drincan,
gif he to swið sy, wyl curmeallan.
 44.1. Oþer utyrnynde drænc, genim medmicle moran glædenon
fædme longe & swa greata swa ðin þuma, & swylc tu hamwyrte
& celðenian moran & heleleafes moran & ellenrinde neoðewearde,
& wæsc ða moran ealle swiðe wel & bescæf utan swiðe
clæne ða moran & ða rinde, gecnuca ealle ða wyrte swiðe, ado in
hluttor eala, berend & gegnid feowertig lybcorna & ado þonne into
ðæm wyrtum, læt standan þreo niht, syle drincan ær uhton lytelne
scænc fulne þæt se drænc sy ðe ær geleored.
 45.1. Þridde utyrnende drænc, wyl secg & glædenan
neoðewearde in suran ealað, asih þonne, lege eft in niwe, læt ane niht
inne beon, syle drincan.
 46.1. Wyrc spiwdrænc, wyl hwerhwettan in wætere, læt
weallan lancge, asih þonne healfne bollan, gegnid hundeahtatig libcorna in
þone/ drænc.
 47.1. Wyrc oðerne of beore & of feowertig lybcorna, ado
seofontene pipercorn gif ðu wille.
 48.1. Spiwdrænc, ado in beor oððe in win finul, læt
standan ane niht, syle drincan.
 49.1. Wyrc sealfe wið heafodwærce & wið liðwyrce &
wið eahwyrce & wið wenne & wið ðeore, genim eolonon &
rædic, wermod & bisceopwyrt, cropleac, garleac & holleac, ealra
efenfela, gecnuca, wyl in buteran, & celleðenian & reade netelan, ado
in æren fæt, læt ðærin oþþæt hi hæwen sy, asih ðurh
clað, smyre mid þæt heafod & ða leomu þær hit sar sy.
 50.1. Wið sidwærce, betonican, bisceopwyrt, eolonan, rædic,
ompran/ ða ðe swimman, marufian, grundeswylie, cropleac, garleac, rude,
hindhæleðe/, ealhtre, hune, seoð in buteran, smyre mid ða sidan, him
bið sel.
 51.1. Wyrc briw wið lungenadle, wyll in buteran þas wyrte &
scearfa smale, cropleac ærest, wyl hwile, ado ðonne hrædic in &
eolonan & beren mela & hwites sealtes fela, wyl loncge, & hatne
ete.
 52.1. Wyrc oðerne, wyl in buteran giðhrofan, attorlaðan,
betonican, mænc ealle tosomne, ado syððan ofer fyr.
 53.1. Wyrc þriddan briw, wyl in buteran merce, eolonan, rædic,
þa clufehton wenwyrt, hoc, wermod læst, cnuca ealle swiðe wel, syle
wearm etan, & on ufan drincon þriwa on dæg ær þon he ete.
 54.1. Feorða briw, wyl in hunige beton oððe marubian, syle
etan wearme.
 54.2. Wyrc ær drænc of ðære beton anre, wyll in wine
oððe on ealað, he drince ær he ðone briw ete.
 55.1. Drænc wið lungenadle, wyl marubian in wine oððe in
ealað, geswet hwon mid hunige, syle drincan wearme on nihtnicstig, &
þonne licge on ða swiðran sidan gode hwile æfter ðæm drænce
& þænne þone swiðran earm swa he swiþast mæge.
 56.1. Genim betan, seoð on buteran, syle hate etan mid ðære
buteran, a bið swa selre swa he fættron mete ete & gif he mæge
gedrincan hwilum hwæthwega ðære buteran.
 57.1. Eft drænc, genim marubian & þa lancgan cliton &
wermod & boðen, gearwan, betonican godne dæl, do ealle in eala, syle
drincan on nyhtnicstig.
 58.1. Genim feldmoran, gecnuca swiðe, lege in win oððe in
eala, læt standan ane niht oððe twa, syle drincan on nihtnicstig.
 59.1. Eft wið þon, genim gagel & marubian & acrimonian,
wyl in ealað, geswet mid hunige.
 60.1. Wyrc briw, wyll ysopon in buteran & rædic &
eolonan & beren mela nest wel longe, syle wearm etan.
 61.1. Briw, seoð in buteran & in hunige beton swiðe,
oððæt he swa ðicce sy swa briw, ete on nihtnicstig ðreo snæda
swa hates.
 62.1. Slæpdrænc, rædic, hymlic, wermod, belone, cnuca
ealle þa wyrte, do in ealað, læt standan ane niht, drince ðonne.
 63.1. To haligre sealfe, sceal betonican & benedicte, &
hindhæleðe & hænep, hind brer & isenhearde, salfige &
safine, bisceopwyrt & boðen, finul & fifleafe, healswyrt & hune,
mucgwyrt, medewyrt, & mergelle, agrimonia, & æðelferðingwyrt,
rædic & ribbe & seo reade gearuwe, dile, oportanie & draganse,
cassuc & cawlic & cyleðenie, wyirrind, wuduweaxe, wudurofe &
wrættes cið, saturege & sigelhweorfa, brunewyrt & rude, &
berbene, streawberian wise & blæces snegles dust, ealhtre, fanan, merce,
pollegian, attorlaðe, haran spicel, wudufille, wermod, eoforþrote, &
æncglisc cost, hæwen hnydele, hofe, cymen, uinca peruinca, &
feferfuge, lilige, leuastica, alehsandrie, petresilige, grundeswylige.
 63.2. Þysra feower wyrta man sceal mæst don to & eallra
oðra ælcre efenfela, & ðus man sceal ða buteran gewyrcean to
ðære haligan sealfe, æt anes heowes cy, þæt heo sy eall reod
oððe hwit & unmæle, mon ða buteran aðwere, & gif ðu
næbbe buteran genoge, awæsc swiðe clæne & mængc oðre
wið, & ða wyrta ealle gescearfa swiðe smale tosomne, & wæter
gehalga fonthalgunge, & do ceac innan in ða buteran, genim þonne
ænne sticcan & gewyrc hine feðorbyrste, writ onforan ðas halgan
naman, Matheus, marcus, lucas, iohannes.
 63.9. Styre þonne mid ðy sticcan ða buteran, eal þæt
fæt, ðu sing ofer ðas sealmas, <foreign>Beati immaculati</foreign>, ælcne ðriwa
ofer, & <foreign>gloria in excelsis deo, & Credo in deum patrem</foreign>, &
letanias arime ofer, þæt is ðara haligra naman & <foreign>deus meus et
pater, et in principio</foreign>, & þæt wyrmgealdor, & þis gealdor singe
ofer, <foreign>Acre arcre arnem nona ærnem beoðor ærnem nidren arcun cunað
ele harassan fidine</foreign>.
 63.14. Sing ðis nygon siðan & do ðin spatl on & blaw
on & lege ða wyrta be ðæm ceace, & gehalgie hy syððan
mæssepreost.
 63.16. Singe ðas orationes ofer.
 66.1. Þas gebedu þriwa man sceal singan ælc þriwa on
þysne drænc, & þæs mannes oruð eallinga on þone wætan þa
hwile þe he hit singe.
 67.1. Gif se mon sy innan forswollen, þæt he ne mæge þone
wætan þicgean, sinc him on þone muþ innan.
 69.1. Wið færlicre adle, sie clufehte wenwyrt, clate,
bisceopwyrt, finul, rædic, wyl in ealað, syle drincan.
 70.1. Wið lændenwyrce, finolsæd, betonican leaf grene,
acrimonian nyoðewearde, gnid to duste, wes mid geswettan ealað, gewlece,
syle hat drincan in stalle, stonde gode hwile.
 71.1. Wið þeore, genim cwicrinde & æscrinde &
berehalm, wel in wætere, genim alomalt mid ðy wætere, gebreow mid gryt
cumb fulne ealað mid ðy wætere, geclænsa, ðonne læt standan ane
niht gesweted mid hunige, drince nygon morgenas & ete secgleac &
cropleac & cymen tosomne & nænigne oþerne wætan ne ðige.
 72.1. Gif ðeor sy in men, wyrc drænc, nim þas wyrte,
nyoþowearde finul & bisceopwyrt, æscðrote, ealra efenmicel, þyssa
twega/ mæst ufonwearde rudan & betonican, ofgeot mid <foreign>III</foreign> mædrum
ealoð, & gesinge <foreign>III</foreign> mæssan ofer, drince ymbe twa niht þæs ðe
hy ofgoten sien, syle drincan ær his mete & æfter.
 73.1. Drænc wið ðeore, nim ðas wyrte neoðowearde,
ceasteræsc, ontre, ðas ufonwearde betonican, rude, wermod, acremonia,
felterre, wuduþistel, feferfuge, æþelferðingcwyrt, ofgeot mid ealað,
læt stondan ane niht, drince <foreign>VIIII</foreign> morgenas lytle bollan fulle swiðe
ær & ete sealtne mete & nowiht fersces.
 74.1. Wyrc ðeordrænc godne, genim wermod & boðen,
acrimonian, pollegan, ða smalan wenwyrt, feltere, ægwyrt, ðyorwyrt,
ceasteræsces/ twa snada, eofolan þreo snada, cammuces <foreign>IV</foreign>, wuduweaxan
godne dæl, & curmeallan, gescearfa ða wyrta in god hluttor eala
oððe in god wylisc eala, læt standan <foreign>III</foreign> niht bewrogen, syle drincan
scænc fulne tide ær oþrum mete.
 75.1. Wið þeore & wið sceotendum wenne, genim boðen
& gearwan & weoduweaxan & hræfnes fot, do in god eala, syle
drincan on dæge <foreign>III</foreign> drænceas.
 76.1. Gif ðeor sy gewunad in anre stowwe, wyrc gode beðingce,
genim ifig ðe on stane wyxð on eorþan, & gearwan & wudubindan
leaf & cuslyppan & oxanslyppan, gecnuca hy ealle swiðe wel, lege on
hatne stan in troge, do hwon wæteres in, læt reocan on þæt lic, swa
him ðearf sy, oððæt col sy, do oþerne hatne stan in, beþe gelome,
sona him bið sel.
 77.1. Wið ðeore, ealhtre, wælwyrt, weoduweaxe, æscrind in
eorþan, cneowholen, wermod se hara, rædic, ceasteræsc, lytel sauinan.
 78.1. Gif se uic weorðe on mannes setle geseten, þonne nim ðu
clatan moran, þa greatan, <foreign>III</foreign> oððe <foreign>IIII</foreign>, & berec hy on hate
æmergean, & ateoh þonne ða ane of ðan heorðe & cnuca &
wyrc swylce an lytel cicel, & lege to þæm setle swa ðu hatost
forberan mæge, þonne se cicel colige, þonne wyrc þu ma & lege to,
& beo on stilnesse dæg oððe twegen, þonne þu þis do, hit is
afandad læcecræft, ne delfe hy nan man þa moran mid isene, & mid
wætere ne þwea, ac strice hy mid claðe clæne, & do swiþe
þynne clað betweonan þæt setl & ðone cicel.
 83.1. Gif se wyrm sy nyþergewend oððe se bledenda fic, bedelf
ænne wrid cileþenigan moran & nim mid þinum twam handum
uppeweardes/, & sing þærofer <foreign>VIIII</foreign> paternostra, æt þam
nigeðan æt <foreign>libera nos a malo</foreign>, bred hy þonne up, & nim of þam
ciðe & of oþrum þæt þær sy an lytel cuppe ful, & drenc
hy þonne & beðige hine mon to wearman fyre, him bið sona sel.
 84.1. Eft wið þon ylcan, læt niman ænne greatne cwurnstan
& hætan hine & lecgan hine under þone man, & niman wælwyrt
& leomucan & mugcwyrt & lecgan uppan þone stan & on under,
& do þærto ceald wæter, & læt reocan þone bræð upon
þone man, swa hat swa he hatust forberan mæge.
 85.1. Gif fot oððe cneow oððe scancan swellan, nim
neoðewearde betonican oððe elehtran, cnuca hy swiþe, mænge wiþ
smalan/ hwætenan meoluwe, clæme on þæt geswel.
 86.1. Wið micclum lice & cringcadle wyrce sealfe, wyll in
buteran þas wyrta, elenan moran, & hegerifan ufewearde, & sauinan
& curmeallan & feferfugean & dolhrunan & brunwyrt, awringc
ðurh clað, hafa þonne gegniden & gebærned sealt & an
penigweorð swefles.
 87.1. Writ ðis ondlang da earmas wiþ dweorh, & gnid
cyleðenigean on ealað, <foreign>sanctus macutus sancte uictorici</foreign>.
 88.1. Writ þis ondlang ða earmas wið dweorh, & gnid
cyleþenigean on ealað, <foreign>sanctus macutus, sancte uictorici</foreign>.
 89.1. Wið wennas æt mannes heortan, nim hwerhwettan &
rædic & smælne tunnæp & garleac & suþerne wuda &
fifleafan & pipor on unsodenan hunige, & wring ðurh clað &
pipera þonne & wylle þonne swiðe.
 90.1. Þis gebed man sceal singan on ða blacan blegene <foreign>IX</foreign>
siðum, <foreign>tigað</foreign>.
 90.2. Wyrc þonne godne cliðan, genim anes æges gewyrðe
greates sealtes & bærn on anan claðe þæt hit si þurhburnen,
gegnid hit þonne to duste & nim þonne þreora ægra geolcan &
gemængc to þam duste, þæt hit sy swa stið þæt hit wille wel
clyfian, & geopenige mon þonne þone dott & binde þone cliðan to
þan swyle swa ðe þearf sy.
 90.6. Wyrc him þonne sealfe, ðæt hit halige, genim
æðelferðingcwyrt & elehtran & reade fillan & merce, gecnuca
ealle tosomne & wyll on ferscre buteran.
 91.1. Gif men eglað seo blace blegen, þonne nime man great
sealt, bærne on linenum claðe swa micel swa an æg, grinde þonne
þæt sealt swiþe smæl, nime þonne þreora ægra, geolcan, swinge
hit swiðe togædere & lege hit <foreign>VI</foreign> niht þærto, nim þonne
eorðnafelan & grundeswylian & cawelleaf & eald smera, cnuca
þæt eal tosomne & lege hit þreo niht þærto, nim þonne gearwan
& grundewylian & bræmbelleaf & clæne spic, cnuca togædere
& lege þærto, him bið sona sel, oððæt hit hal sy, & ne
cume þær æt nan wæta, butan of þan wyrtan sylfan.
 92.1. Gif þin heorte ace, nim ribban & wyl on meolce, drinc
nygon morgenas, þe bið sona sel.
 94.1. Her syndon læcedomas wið ælces cynnes omum &
onfeallum & bancoþum eahta & twentige.
 94.2. Grenes merces leaf gecnucude mid æges þæt hwite &
ecedes dræstan, smyre on þa stowe þær þæt sar sy.
 95.1. Wið omum & blegnum, <foreign>Cristus natus aaius sanctus a
christus passus aaius a christus resurrexit a mortuis aaius sanctus aa superare
potens</foreign>.
 96.1. Wið omum & ablegnedum, sur meolc, wyrce cealre &
beþe mid cealre.
 97.1. Eft, genim beordræstan & sapan & æges þæt
hwite & ealde grut, lege on wið omena geswelle.
 98.1. Eft, wið omena geberste, sitte on cealdum wætere,
oððæt hit adeadad sy, teoh þonne up, sleah þonne feower scearpan ymb
þa poccas utan & læt yrnan þa hwile þe he wille.
 98.3. & wyrc þa sealfe, brunewyrt, merscmergyllan & reade
netlan, wel on buteran, smyre mid, & beþe mid þam wyrtum .
 99.1. Eft, angeltwæccan, gegnid swiþe, do eced to & bind
on/ & smyre mid.
 100.1. Eft, safinan, gegnid to duste & mængc wið hunige,
& smyre mid.
 101.1. Eft, wið þon ylcan, genim gebrædde ægru, meng
wið ele, lege on, & besweþe mid betan leafum.
 102.1. Eft, cealfes scearn oððe ealdes hryþeres wearm, &
lege on.
 103.1. Eft genim heoretes sceafeþan of felle, ascafen mid pumice,
& wese mid ecede & smyre mid.
 104.1. Eft, genim eofores geallan oððe oþeres swynes, &
smyre mid þær hit sar si.
 105.1. Wið þon ylcan, genim swalwan nest & gebræc mid
ealle & gebærne mid scearne mid ealle, & gegnid to duste &
mæng wiþ eced, & smyre mid.
 106.1. Eft, gehæt ceald wæter mid isene, & beþe mid
gelome.
 107.1. Wið hwostan & neorunyse, wyl sealuian & finol on
geswettum ealoð & sup hat, do swa swa oft swa þe þearf sie.
 108.1. Wið morgenwlætunga, wyl on wætre eorþgeallan, swet
mid hunige, sele him godne bollan fulne on morgenne.
 109.1. Wið þon þe mon blode wealle þurh his muð, genim
betonican þreora trymessa gewæge & cole gate meoloc þreo cuppan
fulle, & drince, þonne bið he sona hal.
 110.1. Wið ælces dæges monnes tydernesse innewearde,
genime wegbrædan, do on win, supe þæt wos, & ete þa wyrta,
þonne deah hit wið æghwylcre innancundre unhælo.
 111.1. Gif man sceorpe on þone innað, galluc hatte, delf þa
moran/.
 112.1. Wið eagena teara, heortes hornes axan, do on geswet win,
do to duste, do godne cucelere fulne, ægscylle fulle wines oððe godes
ealað, & hunig, syle drincan ær on mergen.
 113.1. Wið earon æþele drænc, genim hrædic
nyþeweardne & elenan, þa bradan biscopwyrt & cassucleaf, rudan
& rosan, safenan, feferfuigan, gebeat ealle tosamne, ofgeat mid ænne
sester fulne ealoð ær þu mete þicge.
 114.1. Wið lungenadle & breostwræce, genim merces sæd
& diles sæd, gnid, wyl, & gemæng wið huniges teare, do sumne
dæl pipores, & do him þreo snæda on nihtnyhstig.
 115.1. Wið healsomena, smyra hy sona mid hryþeres geallan &
swiþost mid oxan, him bið sona sel.
 116.1. Wið lændenece, genim betonican <foreign>X</foreign> pænega gewæge,
do þær geswettes wines to twegen bollan fulle, mæng wið hat
wæter, syle hit nistigum drincan.
 117.1. Wið utsihte, genim lemocan, wyl hy on meda gemetlice mid
smalan/ hwætenan melowe, do hryþeres smera to oððe sceapes, syle him
etan wearm.
 118.1. Gif hors gescoten sy oððe oþer neat, nim ompran sæd
& scyttisc wex, gesinge maessepreost <foreign>XII</foreign> mæssan ofer & do halig
wæter on, & do þonne on þæt hors, oððe on swa hwylc neat swa
hit sie, hafa þe þa wyrta symle mid.
 119.1. Gif men synd wænnas gewunod on þæt heafod foran
oððe on ða eagan, wring neoþewearde cuslyppan & holleac in ða
næsþyrlo, læt licgan upweard gode hwile, þis is gewis læcedom.
 120.1. To monnes stæmne, nim cyrfillan & wuducyrfillan,
biscopwyrt, ontran, grundeswyligean, wyrc to drænce on hluttrum ealað.
 120.2. Nim þreo snada buteran, gemængce wið hwæten meola,
& gesylte, þyge mid ðy drænce, do swa neogan morgnas, ma gif þe
þearf sy.
 121.1. Wið angcbreoste, wyll holenrinde on gate meolce & sup
wearm/ nyhstig.
 122.1. Wið ðone swiman, nim rudan & salfian & finul
& eorðifig, bettonican & lilian, cnuca ealle þas wyrta tosomne, do
on ænne pohchan, ofgeot mid wætere, gnid swyðe, læt sigan ut on sum
fæt, nim þone wætan & wyrm, & lafa þin heafod mid, do swa oft
swa þe þearf sy.
 123.1. Wyrc godne drenc wið sidece, wyl betonican &
pollegian/ in aldum wine, do in <foreign>XXVII</foreign> piporcorna gegrundenra, syle him on
nihtnyhstig godne scenc fulne wearmes, & gereste gode hwile æfter
ðæm drence on ðam saran sidan.
 124.1. Wið ðon ylcan, wyll in ealaþ þa haran hunan &
rudan, geswet mid hunige, syle drincan on mergene on nihtnihstig godne bollan
fulne, & oðerne þonne he restan wille, & symle reste ærest on
ða saran sidan oððæt he hal sy.
 125.1. Eft, wið sidece, genim hocleaf grene, cnuca swiðe,
mænge wið ele þæt hit sy swylce clam, clæm ðonne on ða sidan
þær se sy mæst & wrið mid claðe, læt swa gewriðen þreo
niht, þonne bið se man hal.
 126.1. Wið fotadle, genim betonican, wyl in wætere, bewyll
þriddan dæl, syle þonne drincan, & ða wyrt gecnuca, lege on
wundorlice hraðe þæt sar gelyhteð, þæs ðe gelærede læceas
secgeað.
 127.1. Wið ðære miclan siondan fotadle, þære ðe
læceas hatað podagre, seo adl bið aswollen & heo sihð wursme &
gilstre & seonuwa fortogene & ða tan scrincað up, genim
grundeswyligean, ða ðe on ærenu wexeð, & þa readan wudufillan,
bega efenfela, cnuca wið ealdum swines rysle, wyrc to clame, do on ða fet,
wrið mid claðe on niht, & ðweah eft on morgen & dryg mid claðe,
smyre mid henne æges þy hwitan, do eft nyowne clam, do swa <foreign>VII</foreign> niht,
þonne bið ða seonuwa rihte & ða fet hale.
 128.1. Wyrc drænc wiþ þon ylcan, genim ða ylcan
grundeswyligean & hindheoloðan & ða smalan cliðwyrt &
wuduhrofan & pollegian, ealra efenfela, do in win oððe on wylisc eala,
syle drincan godne scænc fulne on nihtnihstig, þes drænc is god wið
endwerce & wið þeohwerce & wið fotswilum.
 129.1. Wið giccendre wombe, wyll pollegian on wætere, syle
supan swa he hatost mæge aræfnan, ðam men bið sona se gicða
læssa.
 130.1. Wyrc sealfe wið lusum, wyll in buteran nyoðeweardne
hymlic & wyrmod oððe boðen, smyre mid þæt heafod, seo sealf
gedeð þæt þær bið þara lusa læs.
 131.1. Wyrc godne drænc wið lusum, genim lufestice &
wyrmod & hymlic, doo in eala, syle drincan on nihtnihstig godne bollan
fulne.
 132.1. Wið innoðes hefignesse, syle etan rædic mid sealte,
& eced supan, sona bið þæt mod leohtre.
 133.1. Wið fleogendan attre, asleah <foreign>IV</foreign> scearpan on feower
healfa mid æcenan brande, geblodga ðone brand, weorp on weg, sing ðis on
<foreign>III</foreign>, <foreign>Matheus me ducat, marcus me conseruat, lucas me liberat, iohannes me
adiuuat semper amen. Contriue deus omnem malum et nequitiam per uirtutem patris
et filii et spiritus sancti sanctifica me, emanuhel, esus christus, libera me
ab omnibus insidiis inimici, benedictio domini super caput meum, potens deus in
omni tempore, amen</foreign>.
 136.1. Wið lusan, sealf, cummuc, clofðung, rædic, wermod,
ealra efenfela, gecnuca to duste, gecned wið ele, smyre mid ealne ðone
lichoman.
 137.1. Nim eac meldon ða wyrt, gewyrc to duste swiðe smale, do
in hat wæter, syle drincan, sona ða lys & oðre lytle wyrmas
swyltað.
 138.1. Nim eac wermod & marufian & wyl gelice micel ealra,
wyll in wine oððe on geswettum wætere, gedo þriwa on þone nafolan,
þonne swylteð ða lys & oðre lytle wyrmas.
 139.1. Nim eac cylendran wið ðon, wyll in eala swiðe, smyre
mid þæt heafod.
 140.1. Gif hryðera steorfan, do in halig wæter grundeswyligean
& springcwyrt & attorlaðan neoðwearde & cliðwyrt, geot on
ðone muð, sona hy batigeað.
 141.1. Wiþ lungenadle hriðerum, þa wyrt on worðigum, heo
bið gelic hundes micgean ðære wyrte, þær wexeð blaca bergean eal
swa micele swa oðre pysan, gecnuca, do in halig wæter, do þonne on
muð þæm hryþerum.
 141.4. Genim þa ylcan wyrte, do in glede, & finol &
cassuc & godeweb & recels, bærn eal tosomne on ða healfe ðe se
wind sy, læt reocan on ðone ceap.
 142.1. Weorc cristes mæl of cassuce fifo, sete on feower healfe
þæs ceapes & an to middes.
 142.2. Sing ymb þone ceap, <foreign>Benedicam dominum in omni tempore
usque in finem, & benedicite & letanias & pater noster</foreign>, stred on
halig wæter, bærn ymb recels & godeweb, & geeahtige mon ðone
ceap, syle þone teoþan pænig for gode, læf syþðan botigean, do
ðus þriwa.
 143.1. Gif sceap sy abrocen, & wið færsteorfan,
cæsteræsc, elehtre, wulfescamb, finol, stancrop, wyrc to duste, do in
halig wæter, geot in þæt abrocyne sceap & stred on ða oþru
þriwa.
 144.1. Wið poccum & sceapa hreoflan, elehtre & eoforfearn
neoðweard, sperewyrt ufanwearde, agrundene greate beane, cnuca ealle tosomne
swiðe smale in hunig & in halig wæter & gemengc well tosomne, do
in muð mid cucylere ane snade, þreo symle ymb ane niht, nigon siðum gif
micel þearf sy.
 145.1. Wið swina færsteorfan, do a in heora mete, seoð
clitan/, syle etan, nim eac elehtran, bisceopwyrt & cassuc, ðefeþorn,
hegerifan, haranspicel, sing ofer feower mæssan, drif on fald, hoh ða
wyrte, on feower healfe & on þan dore, bærn, do recels to, læt
yrnan ofer þone rec.
 146.1. Wið þeofentum, <foreign>luben luben niga efið niga efið fel
ceid fel, delf fel cumer orcggaei ceufor dard giug farig widig delou delupih</foreign>.
 147.1. Wið hondwyrmmum, scipteron, swefl, pipor, hwit sealt,
mængc tosomne, smyre mid.
 148.1. Eft, wex, swefl, & sealt, mængc, smyre mid.
 149.1. Gif nægl of honda weorðe, nim hwætene corn, gecnuca,
mængc wið hunig, lege on ðone finger, wyll slahþornrinde, þweah mid
ðy drænce.
 150.1. Wið hwostan, wyll curmeallan wyrtruman, wyrc to duste,
syle him on wine drincan, sona se hwosta blinneð.
 151.1. Wið maganwyrce & gif he bið toblawen se innoð,
wringc pollegian in ceald wæter oððe in win, syle drincan, him bið
sel.
 152.1. Wið ðon ðe wif færunga adumbige, genim pollegian
& gnid to duste & in wulle bewind, alege under þæt wif, hyre bið
sona sel.
 153.1. Wið þeor, rose & rude, elene & feferfuge,
rædic & bisceopwyrt, saluie & sauine, eferðrote.
 154.1. Eft oþer, fane & feferfuge, garleac & rædic,
ellenrind inneweard & cyrse, netele, pipor, minte þe wyxð be þære
ea, nim mealteala, ofgeot ða wyrta nygon niht & syle drincan nyxtigum.
 155.1. Gif þu wille wyrcean godne drænc wið ælcum yfele
sy hit on heafde, sy þær hit sy, þonne genim þu saluian leaf &
rudan leaf & heldan leaf & finoles cerfillan leaf & hegeclifan leaf
& persoces leaf & reades seales leaf, ealra efenfela, cnoca hy tosomne
& lege on wine oððe on hluttran ealað, & wring þonne of þa
wyrta, & nim þonne hunig be dæle & swet þone drænc, drinc
hine þonne anre tide ær þu þe wille blod lætan, beþa þe þonne
þa hwile to hatum fyre & læt yrnan þone drænc into ælcan lime,
gif þu him ænige hwile befylgest, þu ongitst þæt he is frymful to
beganne.
 156.1. Wið metecweorran, genim eorðgeallan, drig to duste, scad
on eala oððe on swa hwæt swa þu drincan wille, þe bið sel.
 157.1. Wið þæt man ne mæge slapan, genim hænnebellan
sæd & tunmintan seaw, hrer togædere & smyre þæt heafod mid,
him bið sel.
 161.1. Gif hors bið gewræht, þonne scealt þu sweþan
þas word, <foreign>Nabborede unde uenisti tribus uicibus, credidi propter tribus
uicibus, Alpha et o initium et finis, crux mihi uita est et tibi mors inimice,
pater noster</foreign>.
 162.1. Wið cyrnel, Neogone wæran noðþæs sweoster, þa
wurdon þa nygone to <foreign>VIII</foreign>, & þa <foreign>VIII</foreign> to <foreign>VII</foreign>, & þa <foreign>VII</foreign> to
<foreign>VI</foreign>, & þa <foreign>VI</foreign> to <foreign>V</foreign>, & þa <foreign>V</foreign> to <foreign>IIII</foreign>, & þa <foreign>IIII</foreign> to
<foreign>III</foreign>, & þa <foreign>III</foreign> to <foreign>II</foreign>, & þa <foreign>II</foreign> to <foreign>I</foreign>, & þa <foreign>I</foreign> to
nanum, þis þe lib beo cyrneles & scrofelles & weormes &
æghwylces yfeles, sing benedicite nygon siþum.
 163.1. Þis mæg horse wið þon þe him bið corn on þa
fet, <foreign>Geneon genetron genitul catalon care trist pabist etmic forrune naht ic
forrune nequis annua maris scana nequetando</foreign>.
 164.1. Gif hors bið gesceoten, <foreign>Sanentur animalia in orbe terre
et ualitudine uexantur in nomine dei patris et filii et spiritus sancti
extinguatur diabolus per inpositionem manuum nostrarum, quis nos separabit a
caritate christi, per inuocationem omnium sanctorum tuorum, per eum qui uiuit
et regnat in secula seculorum, amen, Domine quid multiplicati sunt, III, iube,
solue, deus, ter, catenis</foreign>.
 168.1. Wið utsihte, þysne pistol se ængel brohte to rome,
þa hy wæran mid utsihte micclum geswæncte.
 168.2. Writ þis on swa langum bocfelle þæt hit mæge befon
utan þæt heafod, & hoh on þæs mannes sweoran þe him þearf sy,
him bið sona sel.
 172.1. <foreign>Ecce dolgula medit dudum beðegunda breðegunda elecunda
eleuachia mottem mee renum orþa fueþa letaues noeues terre dolge drore uhic
alleluia</foreign>, singe man þis gebed on þæt se man drincan wille, nygan
siþan, & pater noster nigan siþan.
 173.1. Wið cyrnla, <foreign>Arcus super assedit uirgo, cana bis, lux et
ure, cana bis</foreign>, sing ðis nigon siþan & <foreign>pater noster VIIII</foreign> on anum
berenan hlafe, & syle þan horse etan.
 174.1. Wyrc lungensealfe, nim cost & suðerne wuda, hylwyrt,
garclife, bete þe bið ansteallet.
 175.1. Wið gedrif, nim snægl & afeorma hine & nim
þæt clæne fam, mengc wið wifes meolc, syle þicgan, him bið sel.
 176.1. Wið horsoman & mannes, sing þis þriwa nygan
siðan on æfen & on morgen, on þæs mannes heafod ufan, & horse
on þæt wynstre eare, on yrnendum wætere, & wend þæt heafod
ongean stream, <foreign>In domo mamosin inchorna meoti otimimeoti quoddealde otuuotiua
et marethin, Crux mihi uita et tibi mors inimice, alfa et o, initium et finis,
dicit dominus</foreign>.
 177.1. Wið oman, genim ane grene gyrde & læt sittan þone
man on middan huses flore, & bestric hine ymbutan & cweð <foreign>o pars et o
uilia pars et pars inopia est, alfa et o, initium et finis</foreign>.
 178.1. Arestolobius wæs haten an cing, he wæs wis &
læcecræftig, he þa gesette forþon godne morgendrænc wið eallum
untrumnessum þe mannes lichoman iondstyriað innan oððe utan.
 178.3. Se drænc is god wið heafodece & wið brægenes
hwyrfnesse & weallunge, wið seondre exe, wið lungenadle &
liferwerce, wið seondum geallan & þære geolwan adle, wið eagena
dimnesse/, & wið earena swinsunge & ungehyrnesse, & wið breosta
hefignesse & hrifes aþundennesse, wið miltan wærce &
smælþearma, & wið ornum utgange & wið þon þe mon gemigan
ne mæge, wið þeohece & sina getoge, wið cneowwærce &
fotgeswelle, wið ðam micclan lice & wið ornum giccendum blece &
þeorgeride & æghwylcum attre, wið ælcre untrumnesse &
ælcre feondes costunge.
 178.11. Gewyrc þe dust genoh on hærfeste & nytta þonne
þe þearf sy.
 178.12. Wyrc þonne drænc of þyssum wyrtum, nim merces sæd
drige, & finoles sæd & petersylian sæd & feldmoran sæd
& felterran sæd, þæt is eorðgeallan, diles sæd & rudan
sæd, cawel sæd & cylle þenian sæd & feferfuigan sæd
& twa mintan, þæt is tunminte & horsminte, & betonican sæd
& luuestices sæd & alexandrian sæd & saluian sæd &
slarian sæd & wermodes sæd & sæþerian sæd &
biscopwyrte sæd horselenan & sæd & beolonan sæd, þæt is
hænnebelle, acrimonian sæd, þæt is garcliue, & stancroppes
sæd, marubian sæd, þæt is harehune, & neptan sæd &
wuduhrofan sæd & wudumerces sæd, eoforþrotan sæd, do ealra
þyssa wyrta efenfela.
 178.20. Nim þonne þyssa wyrta ælcre anre swa micel swa
þara oþra twa, þæt is cymen & cost & piper & gingifre
& hwit cudu.
 178.22. Wyrc þas wyrta ealle to swiþe smalan duste & do
þæs dustes godne cucelere fulne on ane scæncecuppan fulle cealdes wines
& syle drincan on nihtnyhstig, nytta þyses drænces, þonne þe
þearf sy.
 178.25. Gif man scyle mugcwyrt to læcedome habban, þonne nime
man þa readan wæpnedmen & þa grenan wifmen to læcecræfte.
 179.1. Þis deah wið fotece, genim elenan moran &
eferþrotan moran & doccan moran, wyll swiðe well on buteran, dreahna ut
þurh wyllene clað, læt colian, æfter smyre syþþan þæt
geswel, him bið sona sel.
 180.1. Wið hwostan, hu he missenlice on man becymð & hu his
man tilian sceal.
 180.2. Se hwosta hæfð mænigfealdne tocyme, swa ða swat
beoð missenlicu, hwilum he cymð of ungemætfæstre hæto, hwilum of
ungemetfæstum cyle, hwilum of ungemætlicre wætan, hwilum of
ungemætlicre drignesse.
 180.4. Wyrc drænc wið hwostan, genim mascwyrt, seoð on
cyperenan cytele & wyll oððæt heo sy swiþe þicce, & heo sy
of hwætenum mealte geworht, genim þonne eoforfearnes mæst, biscopwyrt,
hindhæleþan, dweorgedwostlan, singrenan, do eall on fæt, syle drincan
middeldagum, & forga sur & sealtes gehwæt.
 181.1. Wið hwostan eft, genim hunan, seoð on wætere, syle
swa wearme drincan.
 182.1. Eft, genim clifwyrt, sume men hatað foxesclife, sume
eawyrt, & heo sy geworht ofer midne sumor, seoð ða on wætere
oððæt/.
 182.2. Geþicge.
 183.1. Gif wænnas eglian mæn æt þære heortan, gange
mæden man to wylle þe rihte east yrne & gehlade ane cuppan fulle
forð mid ðam streame, & singe þæron credan & pater noster
& geote þonne on oþer fæt, & hlade eft oþre & singe eft
credan & pater noster, & do swa þæt þu hæbbe þreo, do swa
nygon dagas, sona him bið sel.
 184.1. Wið heortwærce, rudan gelm, seoð on ele & do
alwan ane ynsan to smyre mid þy, þæt stilð þæm sare.
 185.1. Wið heortece, gif him on innan heard heortwærc sy,
þonne him wyxst wind on þære heortan & hine þegeð þurst, &
bið unmihtiglic.
 185.2. Wyrc him þonne stanbæð, & on þæm ete
suþerne rædic mid sealte, mid þy mæg seo wund wesan gehæled.
 186.1. Wið heortece eft, genim giðrifan, seoð on meolce, syle
drincan/ syx dagas.
 187.1. Eft, neoþeweard eoforfarn, giðrifan, wegbrædan, wyl
tosomne, syle drincan.
 188.1. Wið breostnyrwette, þus sceal beon se læcecræft
geworht, þæt man nime ane cuppan gemeredes huniges & healfe cuppan
clænes gemyltes spices, & mænge on gemang þæt hunig &
þæt spic togædere, & wylle hit oððæt hit beo wel
briwþicce, forþan hit wile hluttrian for þan spice & drige mon beana
& grinde hy syðþan & do þærto be þæs huniges mæþe,
& pipra hit syþþan swa swa man wille.
 189.1. Þry dagas syndon on geare þe we egiptiaci hatað,
þæt is on ure geþeode plihtlice dagas, on þam natoþæshwon for
nanre neode ne mannes ne neates blod sy to wanienne, þæt is þonne
utgangendum þam monþe þe we aprelis hatað se nyhsta monan dæg an,
þonne is oþer ingangendum þam monþe þe we agustus hatað se
æresta monan dæg, þonne is se þridda se æresta monan dæg
æfter utgange þæs monþes decembris.
 189.6. Se þe on þysum þrim dagum his blod gewanige, sy hit
man, sy hit nyten, þæs þe we secgan gehyrdan þæt sona on þam
forman dæge oþþe þam feorþan dæge his lif geændað, oþþe
gif his lif længre bið, þæt to þam seofoþan dæge ne becymð,
oððe gif he hwilcne drænc drincð þam þrim dagum his lif he
geændað binnan <foreign>XV</foreign> dagum, gif hwa on þisum dagum acænned bið,
yfelum deaðe he his lif geændað, & se þe on þysum ylcum þrim
dagum gose flæsces onbyrigeð, binnan feowortiges daga fyrste he his lif
geændað.
 190.1. Sancte rehhoc & sancte rehwalde & sancte cassiane
& sancte germane & sancte sigismunde rex, gescyldað me wið ða
laþan poccas & wið ealle yfelu, amen.

END_TEXT
START_TEXT

Lch III (Foetus)
B21.4.
On the Human Foetus: Cockayne 1864-6, III, 146.



 1. Her onginð secgan ymbe mannes gecynde hu he on his modor
innoþe to men gewyrðeð.
 2. Ærest þæs mannes brægen bið geworden on his moder
innoþe, þonne bið þæt brægen utan mid reaman bewefen on þære
syxtan wucan.
 5. On oðrum monþe þa ædron beoð geworden, on <foreign>lxv</foreign> &
þreo hundræd scytran & lengran hi beoð todælede & þæt
blod þonne floweð on þa fet & uppan þa handa & he þonne byþ
on limum todæled & to somne gearwað.
 9. On þam þriddum monþe he biþ man butan sawle.
 10. On þam feorþan monþe he bið on limum staþolfæst.
 11. On þam fiftan monþe he biþ cwica & weaxeð & seo
modur lið witleas & þonne þa ribb beoð geworden, þonne gelimpð
þæræ manigfeald sar þonne þæs byrþres lic on hire innoþe
scypigende bið.
 15. On þam syxtan monþe he byþ gehyd & ban beoð
weaxende.
 16. On þam seofoþan monþe þa tan & þa fingras beoð
weaxende.
 17. On þam eahtoþan monþe him beoð þa breost þing
wexende & heorte & blod & he bið eall staþolfæstlice
geseted.
 19. On þam nigoþan monþe witodlice wifum bið cuð
hwæþer hi cennan magon.
 21. On þam teoþan monþe þæt wif ne gedigð hyre feore
gif þæt bearn accenned ne biþ for þam þe hit in þam magan wyrð
hit to feorhadle, oftost on tiwes niht.

END_TEXT
START_TEXT

Med 5.1 (Cockayne)
B21.5.1.
Wið eah wærce: Cockayne 1864-6, I, 382.



 1. Wið eahwærce.
 2. Genim læfre neoðowearde cnuwa & wring ðurh hærenne
clað & do sealt to, wring þonne in þam eagan.

END_TEXT
START_TEXT

Med 5.2 (Nap)
B21.5.2.
Recipes: Napier 1890, 325-6.



 1.1. Wið heortæce, genim brade bisceopwyrt &
feldbisceopwyrt & greate wyrt & galluc & gagul &
hindehæleþan & organan & æþelferþincwyrt & harehunan
& saluian & hofan & garcliuan & fifleauan & hamerwyrt &
ferwyrt & mucgwyrt & suðerne wudu & cnuca ealle tosomne &
do ealu.
 1.4. Drinc, þonne ðe þearf si.
 2.1. Wiþ lungenadle, hennebelle moran & harehunan, betonican,
wylle on ealoþ & drince þa hwile, þe him þearf si.
 2.2. Supe syþþan ane hennescille fulle gemyltere buteran, wreo
hine syþþan wearme & beo him syþþan stille.
 3.1. Hat wyrcean þe sylf wennsealfe.
 3.1. Man sceal niman clæne hunig, swylc man to blacan briwe
deþ, & wyllan hit neah briwes þicnesse & niman rædic &
elenan fillan & hrefnesfot.
 3.3. Cnocian, swa man betst mæge, & wringan þonne þa
wyrta & geotan þæt wos þærto & þonne hit beo forneah
gewylled, cnucian godne dæl garleaces & don þærto & piperian,
swaswa þe þince.
 4.1. Wiþ wennas sealf.
 4.1. Hwerhwettan moran & ane handfulle sperewyrte & wildne
næp & wuduwexan moran wylle on mealtealoþ, wringe þurh linenne
claþ, wylle on hunigteare.
 4.3. Nime þonne clænne lengtenbere & grinde on handcwyrna,
nime seþþan mæderan & drige on handcwyrna & grinde reades caules
sædes ane handfulle on piporcwyrna wylle hit eal togædere, na to hearde.
 4.6. Þyge on wucan þriwa, swa him betsþ to onhagige.
 4.6. Þeos sealf deah wiþ wennas & wiþ þone flowendan
fic.
 4.7. Þeah heo styriende sy, ne onscunige he hi for þam.
 5.1. Wiþ liferadle.
 5.1. Nim liferwyrt & bere hi man ham onder cneowe & wylle
on anes hiwes cumeolce, mengge buteran to.

END_TEXT
START_TEXT

Med 5.3 (Cockayne)
B21.5.3.
Recipes: Cockayne 1864-6, I, 382.



 1. Þas wyrta sceolon to wensealfe, elene, garleac, ceruille,
rædic, næp hremnes fot, hunig & pipur.
 3. Cnucige ealle ða wyrta & wringe þurh clað & wylle
þonne on þam hunige.

END_TEXT
START_TEXT

Med 5.4.1 (Cockayne)
B21.5.4.1.
Recipes: Cockayne 1864-6, III, 292.



 1. Ðeos eahsealf mæg wiþ ælces cynnes broc on eagon,
wiþ flean on eagon & wiþ gewif & wiþ mist & wiþ ter &
wiþ wyrmas & wiþ dead flæsc.
 3. Eallniwne croccan sy asett on eorþan oþ brerd & þas
wyrta sy swyþe smæl corflode & gedon innan þam croccan on uppan
þam sy gedon gt oþþe wæta þæt hi þearle wel wese beon,
þæt is þonne twegra cynna bisceopwyrt & glæppe & ribbe,
gearwe & fifleafe, dægesege & synnfulle & brune hofe.
 9. Sy syþþan æren fæt læfel oþþe cec nyþewerd
abywed þæt he eall scine, besmyra eall þæt scinende mid hunig teare
leohtlice.
 11. Sete þonne on uppan þone croccan þæt se æþem slea
upp, þonne binnan þrim dagum wæt þinne finger mid þinum spatle &
gledda þone læfel lytlum & litlum & nim þær gode eahsealfe.
 16. Sy gemenged togædere hunig tear & win & rudan seaw
& efenfela gedon on cyperen fæt oþþe mæstling oþþe bræsen,
nim þær gode eahsealfe.

END_TEXT
START_TEXT

Med 5.4.2 (Cockayne)
B21.5.4.2.
Recipes: Cockayne 1864-6, III, 292.



 1. Wið þa bleinna, þes se hocces mora gesodan, puna & ald
rusel smoru, lea þer to.
 3. Wið hefdeca, þare clata mora et raw festende.
 4. Item, cnuca betonicam & gnid þa þungana & on ufan
þæt hefd.
 6. Wið raucka, nim atena gratan & unflid & acdrenc god
togedera & lege þerto hortes hornes & etriman dust et wið hera
wiið.

END_TEXT
START_TEXT

Med 5.6 (Wanley)
B21.5.6.
Recipes: Wanley 1705, 231.



 1. Ðas cræftas syndon be ðam deore, þe we on urum
geðeode broc hatað.
 2. Mid feðre drep in þæt bisne eagan.
 2. Ðu meaht cuðlice oncnawan þone læcecræft.

END_TEXT
START_TEXT

Med 5.7 (Cockayne)
B21.5.7.
Recipes: Cockayne 1864-6, I, 380.



 1. Wið þa blegene genim nigon ægra & seoð hig fæste
& nim þa geolcan & do þæt hwite aweg & smera ða geolcan on
anre pannan & wring þæt wos ut þurh ænne clað.
 4. & nim eall swa fela dropena wines swa ðæra ægra beo
& eall swa fela dropena unhalgodes eles & eall swa fela huniges
dropena & of finoles more eall swa fela dropena.
 7. Genim þonne & gedo hit eall tosomne & wring ut þurh
ænne clað & syle þam menn etan.
 9. Him byð sona sel.

END_TEXT
START_TEXT

Med 5.8 (Cockayne)
B21.5.8.
Recipes: Cockayne 1864-6, I, 374-8.



 1.1. Ðis is seo seleste eahsalf wið ehwærce & wið
miste & wið penne & wið wyrmum & wið gihðum & wið
teorendum eagum & ælcum cuðum swile.
 1.3. Genim fefer fugean blostman & diles blostman &
ðunorclafran blostman & hamor wyrte blostman & twegra cynna wermod
& pollegian & neoðewarde lilian & hæwene dile & lufestice
& dolhrunan & gepuna ða wyrte to somne & wæl to somne in
heortes mærige oððe on his smeoruwe & meng ele to.
 1.9. Do þonne teala mycel in ða eagan & smyra utewarde
& wyrm to fyre.
 1.11. & ðeos salf help wið æghwylcum geswelle to
þicganne & to smyrianne in swa hwylcum lime swa hit on bið.
 2.1. Ðis mæg to eahsalfe.
 2.1. Genim geoluwne stan & salt stan & pipor & weh on
wæge & drif þurh clað & do ealra gelice micel & do eal
togædere & drif eft þurh linene clað.
 2.4. Þis is afandan læcecræft.
 3.1. Wið lungenadle genim hwite harehunan & ysopo & rudan
& galluc & brysewyrt & brunwyrt & wudemerce & grundeswylian
of ælcere þisre wyrte <foreign>xx</foreign> penega wiht & genim ænne sester fulne
ealdas ealoð & seoð þa wyrtan oððet se sester ealoð sy healf
gesoden.
 3.6. & drinc ælce dæg fæstende neap fulne caldes &
on æfen wearmes lætst.
 3.7. Hit is haluwende bote.
 4.1. Wið fotadle & wið þone dropan nim datulus þa wyrt
oðer nama titulosa, þæt is on ure geþeoda þæt greata crauleac.
 4.3. Nim þes leaces heafda & dryg swiðe & nim ðer of
þriddan healues penincges gewihte & peretreo & romanisce rinda &
cymen & feorðan del lauwerberian & þera oðera wyrta ælces
healues penincges gewihta & <foreign>vi</foreign> piper corn unwegen & grind ealle to
duste & do win twa ægscille fulle.
 4.8. Þif is soð læcæcræft.
 4.9. Syle þan men drincan oþ ðæt he hal sy.
 8.1. Wið innoþes astyrunge.
 9.1. <foreign>Ad vertiginem.</foreign> Nim betonica & wæll swyðe on win
oþþe on ald ealað & wæsc þæt heafod mid þam wose & leg
siððen þæt wyrt swa wærm abutan þæt heafod & wrið mid
claðe & læt swa beon ealla niht.
 10.1. Eft wið þæt ilce nim sauina & betonica &
wermod & merc & seoð on win oððe on oðer wæt swyðe &
nim calstocces & bærn to ascen & nim þonne þæt wos of þa
wyrtas & ofergeot þa ascen mide & mac swa to lega & wæsc þa
heafod þærmide.
 10.5. & nim siððon þa wyrtas wærma alla wiðutan
sauina & bind to þam heafde alla niht.
 11.1. <foreign>Ad pectoris dolorem.</foreign> Nim horsellenes rota & eft
gewæxen barc & dry swyðe & mac to duste & drif þurh clað
& nim hunig & seoð swyðe.
 11.4. Nim siððen þæt dust & mencg þærto &
styre swyðe togædera & do on box & nota þenna neod sig.
 11.6. Eft wið þæt ilce nim readstalede harhuna & ysopo
& stemp & do on ænne neowna pott an flering of ða harhuna &
oðer of ysopo & dridde of fersc buter & eft þa wyrt & swa þa
butra forð þæt se pott beo full & seoð hig swyðe togædra
& wring siððen þurh clað.
 11.11. & nota þonna þearf sig fæstende cald & on
niht on hat ala oððe broð oððe wæter.

END_TEXT
START_TEXT

Med 5.9.1 (Cockayne)
B21.5.9.1.
Recipes: Cockayne 1864-6, I, 388.



 1. Gif hryþeru beon on lungen coðon.
 2. Hylle & bærn to axan on middan sumeres mæsse
dæg/.
 3. Do þærto hali wæter & geot on heora muð on middan
sumeres mæsse mergen & sing þas þry sealmas þær ofer,
<foreign>Miserere nostri & Exurgat dominus & Quicumque uult</foreign>.

END_TEXT
START_TEXT

Med 5.9.2 (Cockayne)
B21.5.9.2.
Recipes: Cockayne 1864-6, I, 388.



 1. Gif sceap sionyl on.
 2. Genim lytel niwes ealoð & geot innon ælc þæra
sceapa muð & do þæt hi hraðor swelgon.
 3. Þæt heom cymð to bote.

END_TEXT
START_TEXT

Med 5.10 (Schauman-Cameron)
B21.5.10.
Recipes: Schauman and Cameron 1977, 291-3.



 1. Wið yflum & miclum footsuilun.
 1. Cnua beolonan moran suiðe, lege on ða foet.
 2. Hie geðuinað & alne ðone ece wunderlice afirrað.
 3. Eft to ðon ilcan.
 3. Genim ðære læssan mucgwyrte moran, cnua wel, gemæng
suæ calde wið hunig, ete ðæt gemong on marne & ðonne he restan
welle.
 6. Ðæs ilcan lecedom mæg wið ðeh wærce.
 7. Gif foet oððo sconcan oððo cnio suellen, genim
neodowarde beolonan oððo eolectran, gecnua suiðe wið smæng wið
maelum hwæte meolwe gecneed to dage.
 9. Clæn on ðet asuoln limm, wrið on næhterne.
 10. On mærne bið se suile geðuinen sio duæning dæg
ðaeh ðe hio on neate sie.
 11. Wyrc god dust to rotigendum dolge, nim acrinde &
slahðornes wyrtruman rinde.
 13. Innewarde adryg wyrt to duste.
 13. Ðæt bið god In dolg to scædenne.
 14. Ðis dust is good to scedenne gif men foet suellen & ða
tan cinen.
 15. Ne wæt ða ðu foet, & hie sie stille ðendon ðu
hine lecnige.
 17. Wið foetadle, wyrc scoas of seles felle, do on ða foet
& hiæ biað sona soel.
 18. To ðon ilcan.
 18. Wið lend wærce, wyrc gyrdels of seles felle, gyrd mið
& he bið hal.
 19. Wið ðeh æci, wyrc drenc, nim eofordrotan walwyrt.
 20. Do in win oððo in god waelc alo, drinc on næhtnistig
bollan fulle.
 22. Wyrc him aec god bæð eapuldorn, salhðorn, aesc,
cuiicbean, aac, eofordrote, æscðrote, eolone, biscop wyrt, ifign,
betonica, ribbe, rædic.
 24. Waell ðis all in wætre & ðis is god baeð wið
ðeh æci.
 26. Wið aslepnum lic.
 26. Genim neoðowardne seeog, waell in wætre, lege hatne stan
in letrican on ðæt liic ðær hit aslepne sie.
 28. Wyrc him aec gode salfe, genim ða readan netlan &
hræfnes fot.
 29. In suines smeome & scepes & in butran &
scipteorwe.
 30. Mið ða salfe ðæt lic ðær hit alepen sie.
 31. Is oðer god salf to ðon ilcan peopor hwytcudu.
 32. Suefl cost ecid oele.

END_TEXT
START_TEXT

PeriD
B21.6.
Peri Didaxeon: Loweneck 1896, 3-53, corrected by Sanborn 1983.



 1.3.2. <foreign>Incipit liber, qui dicitur peri didaxeon</foreign> Her onginþ seo
boc peri didaxeon, þæt ys seo swytelung, hu fela gera wæs behuded se
læcecræft.
 1.3.4. And be his gewitnesse þa gelæredusþan læce
gewislice smeadon.
 1.3.5. Þæt was se ærusta Apollo and his suna Esculapfius
and Asclepius; and Asclepius was Ypocrates yem.
 1.3.7. Þeos IIIIor gemetum ærest þa getymbrunga þare
læcecrafte after Noes flode ymba wintra a þusund and fif hund wintra on
Artaxis dæge, se was Persa cingc; hy aluste þa leoht þæra
læcecræfte.
 1.3.10. Giwislica se Apollon ærest he gemetta meþodicam,
þæt syndon sa ysene, þa mann mid cnifun hæle menn; and Escolafius
empiricam, þæt is ilæcnunga of læcecrafta; and Asclepius loicam,
þæt ys seo gehealdenysse þære æ and þæs lifæs; and Ypocras
theoricam, þæt ys foresceawunga þara seocnesse.
 1.3.16. Þannum Plato and Aristotiles, þa gelæredusþan
aþwytyna, þas æfterfyligdun þan forecwedenan læcum, and hi
gesæddun þæt feower wætun syndon on þan manniscen lichama;
forþam byð wylyd ealswa middangeardes boga, þat ys þa wæte on þan
heafode and þæt blod on þara breosta and se ruwa gealla on þan
innoþe and se swerta gealle innan ðare blædran.
 1.3.22. And hyra anra gehwylce rixaþ ðra monþas: Þæt ys
fram XVIII kl'. ian. usque in VIII kl'. ap'l'., þæt on ðan heafde se
wæte byð wexende; and fram XVIII kl'. ap'l'. usque in VIII kl'. iulii,
þæt ðæt blod biþ wexinde on þan breosten; ab XVIII kl'. iulii
usque in octaua kl'. octobris, þæt sa ruwa gealle byð wexenda on þan
innoþe, forþan synd þa dæges genemnede cinotici, þæt sindan þa
dæges caniculares, and þara byd fif and feowertig dæga; and on þan
dægen/ ne mæg nan læce wel don fultum ænigen seoce manne.
 1.5.3. Anð þe feorðan gescornesse ys ab XVIII kl'. octobris
usque in VIII kl'. Ian., þat se blace gealle wixt on þara bladre.
 1.5.5. Þis gescead ys hæfter þam feorwer heorren heofenes
and eorðan and þara lyfte and þara dupnesse.
 1.5.7. Þa wæs ealswa drihte licede, ealswa was se man geset.
 1.5.8. Þæt þur þara smeagunga and þare endbirnesse.
 1.5.9. Vtan nu nymen æryst gewislice þane fruman of þan
heafde.
 2.5.11. Wið oman; Þus man sceal wyrcen þa sealfe wið oman,
and þus he sceal beon gehaled: Nim litargio twentige scillinga gewyht and
niwes limes twentiga scillinga gewihte and anne healfne sester ecedes and
feorwer scillinga gewiht de oleo mirtino and meng togadere and gnid swiþe
ætsomne mid þan ecede, and þanne nima man oððer ele and meng
þarto and smyre þæt sare mid.
 3.5.19. <foreign>Ad scabiosos</foreign> Wid þæt heafod, þe byð toswollen,
þæt Grecas ulcerosus hatað, þæt is heafodsar, þa bula, þe
betwyx/ felle and flæsce arisað and on mannes anwlytan utbersteþ swa
grete swa beane.
 3.5.23. Þus he scel beon gehaled: Nim wingeardes sæt and gnid
on wæte and lege uppan þar sar, and he byð sona hæl.
 4.5.25. <foreign>Ad idem</foreign> Eftsona wid þat ylca: Nim swearte beanen and
cnuca hy swiðe smale and bynd hy to þare wunda, and selest heo hit
gehaleð.
 5.5.29. <foreign>Ad idem</foreign> Eftsona nim mintan and cnuca hy smale and lege
uppan þa wunda, and ealle þa wæten, ðe þarut gað of þan sare,
eall heo hit adrigh, and gehælð þæt sare.
 6.7.1. <foreign>Item</foreign> Eftsona wið þæt ylca, gif þeo ylca adle
cilde egelic on geogeþe: Nim garluces heafud swa gehæl mid felle and mid
ealle and bærne hit to axan and nim þanne þa axan and ele, meng togadere
and smire þæt sar mid; and þæt byd selysþe wið þa adle.
 7.7.8. And eftsona, gif þa wunda toðindaþ <foreign>Item</foreign> Nim fyrs and
cnuca hine and lege uppa þat geswollene, and hyt sceal sana settan.
 8.7.10. <foreign>Item</foreign> Wið tobrocene heafod; Wið tobrocenum heafod
oððer gewundedum, þe of þan wætan byð acenned of þan heafode:
Nim betonica and cnuca hi and lege to þare wunda, and eal þat sar heo
forswylhþ/.
 9.7.14. <foreign>De cefalaponia</foreign> Cefalaponia, ðæt ys heafodsar, and
þat sar fylgþ lange þan heafode.
 9.7.16. And þis synda þa tacnu þæs sares.
 9.7.16. Þæt is: Ærest þa ðunewenga clæppaþ, and
eal þat heafod byð hefi, and swogað þa earan and þa sinan on þan
hneccan særgiað.
 9.7.19. Þis sceal to botan þan sare: Do þane mann innan to
ana huse, þe be no to leoht no to þustre, and begyte man hym rudan, swa
mycel swa he mæge mid hys hand byfon, and eorðiui ealswa micel and
laurtreowes leaf em mycel oððer þæra beriga nigon and seoþ hit eall
togadere on wætera and do þarto ele and smere þæt heafod myd; hyt
byð sona hæl.
 10.7.25. <foreign>Ad dolorem capitis</foreign> To þan mann, þæt hys heafod
æcþ, oððer wurmas on þan heafedon rixiad: Nim senepsæd and
næpsæd and meng eced and cned hyt mid þam ecede, þæt hit si swa
þicce swa doh, and smyre þæt heafoð foreweard mid; and þis his
anredest/ læcecræft.
 11.9.1. <foreign>Ad idem</foreign> Wið þæt ylca; Eft nim ladsar, þæt ys
teafur, and galpani oþþres healfes panige whit and gnid hyt togadere mid
wlacan ecede and nim þanne þa sealfe and geot on þæs seocys mannes
eare and læt hyne liggen swa lange fortþan eara hit habben eal gedruncan,
and he byð wunderlice hraþe hal.
 12.9.7. <foreign>Ad idem</foreign> Eft nim ellenes piþan and ecede and wull eall
togadere and geot þa sealfan in þat eare, gif se wyrme ys þarinnan; sona
he sceal hutgan of þan earen, gif he þarinna hys.
 13.9.11. <foreign>Ad tornionem capitis</foreign> Þis ys se lacecræft be þan
manne, þat hym þingþ, þæt hyt turnge abotan hys heafod and farþ
furwendun brachenum: Nim man rudan and ceruellan and enneleac and cnuca þa
wurtan togadere.
 13.9.15. Nim þanne eale and buteran and ecede and hunig and meng
togadere þa sealfe mid þare wulle, þe ne com næfre awæxan, and do
inna þa sealfen and wæte þa sealfen inne ane panne mid wulle and mid
ell; nim þane þa wulle werme and beþege þæt heafod mid, and him
byð sona bet.
 14.9.21. <foreign>Ad idem</foreign> Eftsane nim renwæter oððer wullewæter,
þa upwærd wylld and clæne byð; do hyt in an fæt, nim þann anne
linnenne clað and do hine eal wate on þan wætere and bynd hine
syðþan twyfeald uppe þan heafode, of se claþ drige beon, and hym byð
sone bet.
 15.9.27. <foreign>Item</foreign> Eftsona nim balsmeðan and ele and cnuca þane
balsmeþan and menge syððe wið hlutre ele and cnuca; nim þann ane
panne/ and wyrme þa sealfe innan; nim þann þa sealfe swa wearme and
bebind/ þæt heafed mid.
 15.9.31. And nim eftsona plantaginem, þæt ys webrædan, and
cnuca þa wurt togadere, and meng hecede þarto; wyrce syðan anne cliþan
þarof/; nim þann þane clyðan and bynd to þan sare.
 15.11.2. Þanne scealt þu wyrcen ðus þone dreng þarto: Nim
sauinam and ambrotena and cnuca hi and do hi syþþan on win and meng piper
þarto and sum dal huniges and þige þarof anne cuppan felle on ærne
morge and oþerne an niht, þann he gad to bedde.
 16.11.7. <foreign>De capitis purgatione</foreign> Wið þat þæt mannes
heafod clþppitað and to ealre þare clansunge þas heafodes.
 16.11.9. And hit ys nidþearf wið ælc yfel, þæt man
ærest hys heafod clænsige.
 16.11.10. Þæt ys: Nim ærest twegen sestres sapan and twege
hunies and þre sestres ecedes; and se sester sceal wegan twa pund be
sylfyrgewyht; and nin hwytne stor and senep and gingiber, æl þissa twelf
peniga gewihte; and nim rudan ane handfulle and organe ane handfulle and ane
gelare pinahnutte and do eal þys innan anne niwne croccan, and amorgen
þann seoð þu hyt swa swiðe, þat se þriddana dæl beo besodan.
 16.11.17. Nim hit þanne and do in an glæsfat and man machiæ
stufbæþ and baþege hine þaron and smyrige þann þæt heafod mid
þare scealfe.
 17.11.20. <foreign>Ad aures</foreign> Þis sceal to þan earan, þe wind
oþþer wæter forclyst.
 17.11.22. Þus man hy læcnian sceal: Gif þar sy sweg
oþþer sar innan þan heafedan, on fruman do þas scealfe: Nim twegen
styccan fulle godes eles and grene diles twa handfulle and rudan ealswa micel
and wyl on an niwen crocen næs to swiðe, ðe læsse þe ele his
mægn/ forleosen.
 17.11.26. Wryng þann þur linne clæþ and do hyt on an
glæsfæt; wyrme þanne mann þæt heafod and smyre mid þare sealfe,
and he binde þanne þæt heafod mid ane clæþe ane niht; wring þanne
garleyc inne þa eare alche dæg; after þat he byd hæl.
 18.11.31. <foreign>Ad parotidas: Ad parotidas</foreign> þæt ys to ðan sare,
þe abutan sa earan wycst, þæt man nemneð on ure geðeode healsgund.
 18.11.33. And þe healsgund ys twera cunna; and he becum
oþerhwylum/ an man, þur þa awergeda adle, and þam mannan swyðest, se
on sara seocnesse cealdne wætan drincaþ.
 18.13.3. And þa healsgunda syndan twa cunna: Þe oþer byd
eaðe to halene, and þæge non dolh ne wyrces; and oþer syndun, þe
Grecas <foreign>cacote</foreign> hateð, þæt synde awyrgede, and þæge syndan to
agytene ealswa hit her beforen segð, forþan þe færunga hy atyweþ and
færinga aweg gewiteþ buta ælce læcecrafte and swa þeah micele
frecnysse getacnæð, forþan þe hi beoð acennede of þan swertan
wætan, and hy reade atywþ.
 18.13.10. Þus hy man sceal hælen: Nim webradeleaf ar sunne
upgange; nym þanne hlaf and sealt and swamm and cnuca hyt eal togadere and
wyrce/ to clyðan and lege to þan sare; þanne sceal hit bersten and
hælige sona after.
 19.13.15. <foreign>Ad cecitatem oculorum</foreign> Þis scal wyð þare eagene
tyddernesse, heallswa Hypcras þe læce hyt cydde.
 19.13.17. Þæt ys ærest, þæt ðæt sar becymþ on
ða eagen mid mycelre hætan; hwilum hit cymð on mid wæten, þæt hi
beoð toþundene, and hwilum buton ælce sore, þat hi ablindiað, and
hwilum of þan flewsan, þe of þan eagean yrnaþ.
 19.13.21. Þanne sceal hy man þus lacnian: Gif seo unhælþe
cymþ of þare drigan hætan, þanne niman man ane clæþ and waxen
þa eagan mid þan claðe, dyppe hine on watere and gnide þa eagean mid;
and gif hi beoþ toswollene oððer blodes fulle, ðanne scel mann settan
horn þ þunwangan.
 19.13.25. And gif hy ablindiaþ butan ælcon sare, sylle hym
drincan catarcum, and he byð gehaled; and eftsona, gif ani þing innan þa
eagen byfulþ, þanne sceal man nime mede oððer wyfes meolc and do innan
þa eagen, and hym byð sona bet.
 20.13.30. Wið totore egean; Þis sceal to þan eagen, se
geslegen byð oððer toregan: Nim berbeneleaf and cnuca hy swyþe, wyrc
anne cliðan swylc an litel cicel and lege uppan þa eagan anne dæge and
ana niht.
 20.15.1. Eftsona nim attrumu and hunig and þæt hwita of
æge, meng togadere, lage to þan eagean; hym byð sona sel.
 21.15.3. Eftsona wið þan ylcan; Nim niwne cysan and screda hyne
on weallendan wætere and nim þanne cyse and maca elswa litles cicles and
bynd/ to þan eagean ane niht.
 22.15.7. <foreign>Contra glaucomata</foreign> Þis sceal wyð eagena dymnysse,
þæt Grecas nemniað glaucomata, þæt ys eagena dymnesse.
 22.15.9. Þus me hyne sceal læcnige: Nim wifes meolce þry
sticcæs fulla and cyleþena, id est celidonia wos, anne sticce fulne and
alewan and croh, safran gallice, and meng æl þas togadere and wring ðurh
linnenne claþ and do þanne þa sealfan inna þa eagen.
 23.15.14. <foreign>Item contra cecitatem</foreign> Þis sceal wyð eagen
tyddernyssa, þe beoþ on þan ægmoran sara: Nim myrta and lege hy on
hunige and nym þanne ða myrta and lege to þan eagean, þæt þa eagen
toðinden, and nim þanne rudan and cnuca hy and meng axan to and lege
sydþan to þan eagen; þanne ærest byt heo, swyle þa brewas, and after
þan heo hyt glewylce gehælð.
 24.15.21. <foreign>Ad eos, qui non possunt uidere a sole donec ad occasum:
Ad nectalopas</foreign> þæt ys on ure þeodum þe man, þe ne mæge nenig
geseo after sunna upgange, ær sunna eft on setl ga.
 24.15.24. Þanne is þis ðe læcecræft, þe þe
þærto gebyreþ: Nim buccan hwurfban and bræde hit, and þanne þeo
bræde geswate, nim þanne ðæt swot and smyre mid þa eagen, and after
þan ete þa ylcan braden; and nim þanne niwe assan tord and wrynge hit;
nime ðanne þæt wos and smyrege þa eagen mid, and hym byð sone bet.
 25.17.1. <foreign>Ad ordiolum</foreign> Þis sceal wyð þat, þe on eagen
beoþ, þæt Grecas hatað ordiolum.
 25.17.2. Þæt ys þe læcecræft, ðe þarto gebyreð:
Nim beremele and cned hyt mid hunige, lege to þan eagen; þes
læcecræft/ hys fram manigum mannum afanded.
 26.17.6. <foreign>Item ad idem</foreign> Eftsana nim beana melu and sapan, meng
togadere and lege to þan eagen.
 27.17.9. <foreign>Item</foreign> Þis man sceal don þan mane, þe ne mæg
slapan: Nim wermod and gnid on wine oððer on wearme wætere and drinca,
and hym byð sona bet.
 28.17.13. <foreign>Ad sternutationem</foreign> Þis ys þa tylung to þan manne,
þe wel gefnesan ne mæge and micel nearnesse on þa heafedan habbaþ.
 28.17.15. Þis ys þe læcecraft, þe þarto gebyreð: Nim
castorium oððer elleborum and wyrc to duste and do hyt innan þa nosan,
and hyt bringð forð þane fnæst.
 29.17.19. <foreign>Ad infirmitatem labiorum et lingue</foreign> Eftsona þes
læcedom sceal þan manne, ða hyra lippa beoð sare, oððer hyra tunga
and seo ceola swa sær byþ, þæt he hearfoðlice hys spatel forswelgan
mæg.
 29.17.22. Þus hym man sceal tiligan: Nim fifleafan and drige to
duste and meng hunige þanne þarto; nim ðanne se sealfe and smire mid þa
lippa and ða geaglas innan, and hym byð sona bet.
 30.17.26. <foreign>Eis, qui sobito obmutescunt</foreign> Þisne læcecræft man
sceal don þan manne, ða færinga adumbiaþ: Nim dworgedwostlan, hoc est
pollegia, and do hi on ecede and nim þanne anne linnenne clæð and do
þa dworgedwostlan on innan and do þanne benyþan his nosu, and he mæg
specan sona.
 31.19.1. <foreign>Item ad infirmitatem lingue</foreign> Wið þam, þe se streng
under þare tunga toswollen byð; Þisne læcecræft mæn sceal don
þan mannum, þe se streng under þare tunge toswollen byð; and þurh
þanne streng ærest ælc untrumnesse on þane man becumð.
 31.19.5. Þanne nim þu ærest þane cyrnel, þe byð innan
þan persogge, and cyrfetan cyrnel and cawelstelan, cnuca togædere, and
ceorf þane streng under þara tunga and do þat dust on innan, and hym byd
sona bet.
 32.19.9. Wyð þæt flæsc, ðe abute þe teþ wuxt; <foreign>Ad
ginciuas</foreign> þe Grecas hæteð, þæt ys on ure þeodum þæt
flæsc, ðe abute þa teþ wuxt and þa teþ awegð and astyreþ: Nim
forcorfen leac and cnuca hyt and wring þæt wos of anne sticcan fulne and
ecede anne sticcan fulne and huniges þry sticcan fulle and do, þæt hyt
welle þrywa.
 32.19.14. Nim þanne swa hætte swa he hattest forbere mæge,
and habban an dæl on hys muþe, forte acoled beo; þanne eftsona oðer
dæl eallswa; þane þæt þriddan dæl eallswa.
 33.19.18. <foreign>Ad dentes</foreign> Þes lacecraft ys to ðan menniscan
toþan, ðat Grecas nemneþ organum, þæt ys on ure geþeodan bysse
genemned, forþan þurh þa teþ seo blissa sceal uppspringan and manna
arwyrþnys and ealle nydþearfnys on þan toþan ys, ælc man wyte
mæg, and þan toþa þa tunga to spæce gesteal ys.
 33.19.23. Þanne, þæt Greccas nemnes, ys ærest tritumes,
þæt synden þa fyrst teþ, þe ærest þane mete underfoð.
 33.19.25. Oþre Greccas nemneð eumotici, þæt sindon þe
teþ, þe þane mete brecaþ, syþþe þa forme hyne underfangene
habbæt.
 33.19.27. Þann Grecces nemneþ sume molides, þæt we
hæteð grindingteþ, fore hy grindeþ æl, þæt man bygleofaþ.
 33.19.29. Anð oft mann smeaþ, hwæþer teþ bænene beon,
forþan þe ælc ban mearh hæfþ and hy nan mearh nabbaþ.
 33.19.31. Anð oþre bæn, þeah hi beon tobrocene, mid suman
læcecræfte hy man mai hælen, and nafre þane toþ, gif he tobrocen
beoþ.
 33.21.2. Oft of þan heuede se wyrsta wate cumþ to þan toþan
on þare gelicnesse, þe hyt of huse dropað on stan, þan hyt vinð, and
þane stan þurhþurleþ and þurhþreawþ, ealswa þa ufe wæte of
þan heafod fylþ uppan þa teþ and hy þane þurhþreawþ and deþ,
þæt hy rotigeþ and toþinddaþ, þat þa teþ þoligean ne mæge
ne hæte ne ceald and swyþest þa grindingeþ, þe alc mid feower
wyrtrume/ gefæstned byð; and þane hy hero wurtruma forleataþ, þanne
sweratiged hy and fealled.
 33.21.10. Þanne ys se læcecræft þarto: Nim sumne dæl
of heortes hyde and anne niwne croccan and do wæter on and seoþ swa
swyþe, þæt hit þriwa wylle, swa swyðe swa wæterflæsc.
 33.21.13. Nim þanne þat wæter, and habbe on hys muþe, swa
wearm swa he forbere mæge, fort hyt acoled beon, and þanne hyt si col,
wyrpe hyt ut of hys muþe and nime eft wearmre and do yt eft col ut, and byð
sona bet.
 34.21.17. <foreign>Item ad idem</foreign> Eftsona nim piper and alewen and sealt and
leaces sæd and hunig and meng eal togadere.
 34.21.19. Nim þanne se sealfe and gnid þa teþ mid, and þa
sealfe aflymþ fram þa toþa eall þæt yfel.
 35.21.22. <foreign>Item ad idem</foreign> Eftsona nim hwitne stor and laurberigie
and ecede, meng heal togadere, nym þanne ane panne and wlece hyt eall
togadere, þæt hyt wlæc beo, and habbe on hys muþe swa wlac.
 36.21.26. <foreign>Ad yfam</foreign> Þes lacecræft deah wyð þone huf: Nim
piper and cumyn and rudan þreora scyllinga gewyht, and do þarto anne
sticcan fulne huniges.
 36.21.29. Nimm þanne ane clæne panne and seod þa scealfe,
þæt heo wel wealle. and styre hy swyþe, gemang þan þe heo welle; nim
an/ clæne fæt and do hy on; and syle hym etan þanne twegen sticcan
fulle a æfen, twegen a morgen, and byþ sona hæl.
 37.23.1. <foreign>Pro inflatione gutturis</foreign> For mannes þrote, þe byð
toswolle; Þes lacecræft deaþ, gif þæs mannes þrota toswollen
byð and þa ceola, þæt Greccas brahmas hataþ.
 37.23.4. Þis ys þe læcecræft: Sule hym supan gebræddan
hrere ægeran and hunig to and do hym bryð of meolce gemaced, and syle hym
ceruillan etan and fæt flæsc, þæt beo wel gesoden, etan, and he byd
sona hal.
 38.23.8. <foreign>Ad strictum pectus</foreign> Þes lacecraft sceal þan manne,
þe nerwnysse byð æt þare heortan and æt ðare þrotu, þæt he
uneþe specan mægan.
 38.23.10. Þæt scealt þu hym þus don: Nim leac and cnuca
hit and wring þat wos of, syle hym supan, and hym byð sona bet.
 39.23.13. <foreign>Item ad idem</foreign> Eft nim beana and ele and seoð þa
beana on eala and syle hym etan, and hy doþ þa nearwnysse aweg.
 40.23.16. <foreign>Ad vocem perditam recuperandam</foreign> Þisne læcecraft man
sceal don þan manne, þe hura stemna offylþ, ðæt Greccas nemneþ
catulemsis.
 40.23.18. Þus þu hine scealt lacnian: Do hym
forhæfædnysse on mete and læt hine beo on stille stowe; nim þanne
godre butere twegen sticcan fulle and anne sticcan fulne huniges and wyll
togadere and læt hine swelgan þa sealfe leohtlice; and sile hym þanne
leohtne/ mete, and drinca win, and hym cymþ bote.
 41.23.24. <foreign>Ad inflationem gutturis</foreign> Wid mannes ceola, þe byð
sær; Þisne læcecræft man sceal don manne, þe byd þe ceola sar,
þæt Greccas hæteþ gargarisis: Nim niwe beane and puna, nim þanne
eced oþþer win and seoð se beanna and nim ele and meng þarto, oþþer
spic, gif man ele nabbe, and do þarto; wille on ana panna.
 41.25.3. Nim þanne wylle and dype on þare scealfe and bind þa
wulle to þare ceolan.
 42.25.5. <foreign>Ad colli infirmitatem</foreign> Wyð hneccan sar; Þes
læcedon/ is god manne, þe hyra hnecca sær byd and eal se swyra
sargiað swa swiðe, þæt he þane muþ uneaþe to don mæg;
þæt sar Greccas nemneþ spasmus, þæt ys on ure leodene hneccasar.
 42.25.10. Þis ys se læcedom þarto: Nim ane handfulle mintan
and cnuca hy and nim þanne anne sester fulne wines and ane pundes gewyht
eles; meng þane eall togadere and seoð hit swa swyðe, þæt þæs
wines and þæs eles ne sy na mære, þane ær wæs þæs eles,
þa hit drige wæs: wring þanne þurh claþ and wurp aweg þa mintan
and nim wulle and wyrc twegen cliðan of þare wulle.
 42.25.16. Duppe þanne ðonne cliþan on þare sealfe and lege
to þan hneccan, þanne eftsona þane oþþerne and do þanne oþþerne
aweg; do þus fiftine syþun; nim þanne oþþre wulle and wyrm to
heorþe, þæt heo beo swyþe wearm, and bynd to þan hneccan; þanne
byn twan tide do þa wylle aweg and nim þa ylcan clyþan, þe þar ær
wæran: do þarto on þa ylcan wisan, þe þu ær dydest.
 43.25.23. Wið þan yfelan on mannes swure; Þisne
læcecræft man sceal don mannum, þe hyra swyran mid þan sinum fortogen
beoþ, þæt he hys næn geweald nah, þæt Greccas hætað
tetanicus.
 43.25.26. Þys adle ys þreora cynna: Þæt an cynn Greccas
hætað tetanicas, þat syndan þa menn, þa rihte gað wið
uppaþenedan swyran and ne magan abugan fora untrumnesse.
 43.25.29. Anð þa oþer adle sit þus on þan swuran,
þæt sa syna teoð fram þan cynne to þan breostan, þæt he þane
muþ atyne ne mæg fore syna getoge; and þæge adle Greccas nemneð
brostenus.
 43.25.32. And þe þrydde adle sitt þus on þa swyran,
þæt sa syna teoþ fram þan cynnbane to þan sculdre and þane muþ
awoh breddad.
 43.27.2. Do hym ærest þanne þisne læcecræft: Wyrce
hym arest hnesce bedd and maca wearm fyr; þanne sceal hym man læten blod
on þan earme on þan middemyste ædra.
 43.27.5. And gif þan gehæled ne byd, þanne teo hym man blod
ut betweoxan þan sculdran mid horne: nim þanne eald wyn and ealde rusel;
nim þanne ane panne and seoð þane rusel and þat wyn swa swyþe, fort
se rusel habbe bedruncan þat wyn; nim þanne wulle and tæs hy and maca
hy swylce anne clyþa and lege þa scealfe on uppan and bynd þanne to
þan sare myd ane clæþe.
 44.27.12. <foreign>Ad idem</foreign> Eftsona nym buteran and ele and meng
togædere; nim þanne winberian coddes and galpania and anan and cnuca eall
togadere and wyl in ðare buteran and on þan ele and do to þan sare,
ealswa hyt beforan seið; do hym þanne hnesce mettas and godne drincan,
healswa hit beforen seið, swylce wile, swa hym he beþurfe.
 45.27.19. <foreign>Ad pormones, id est ad infirmitatem manuum</foreign> Þes
læcecræft is god wyð sare handum and þara fingra sare, þæt
Greccas hataþ pormones, and on leden perniciam man hyt hæt: Nim hwitne
stor and seolferun syndrun and swefel and meng togadere, nim þanne ele and
meng þarto; wurm þanna sa handa and smyra þarmid: bewynd þanne þa
handan mid linnen claþe.
 46.27.26. <foreign>Item ad infirmitatem mannum</foreign> Wyð sare handa; Wyð
þa handa, þe þæt fell of gað; Þis hys to þan handan, þæt
þat fel of gæþ and þæt flæsc tospringad: Nym winberian, þe
beoþ acende æfter oþþre berigian, and cnuca ahy swyþe smale and do
hy on buteran swyþe and smure þæt sar gelomelice mid; bærne þanne
streuw and nime þa axan and strewe þaruppe.
 47.29.1. <foreign>Ad idem</foreign> Eft nim dracentan wyrtrume and puna hy smale and
wyll hy on hunige and lege þanne uppan hændan.
 48.29.4. <foreign>Ad infirmitatem mannum</foreign> To handum; Þis lacecræft
sceal to þan handan, þe þæt fell of pyleþ: Nim betan ane handfulle
and lactucan ane handfulle and coliandrone ane handfulle and cnuca eall
togadere; nim þanne cruman and do on wæter and þa wyrt mid and wurme
þanne wel þa wurtan on þan wæter and þa cruman mid; wyrc þanne
clyþan þarof and bind uppan þa handan ane niht and do þus þa lange,
þe hit beþurfe.
 49.29.13. <foreign>Item ad vnguem scabiosam</foreign> Þis sceal to scurfedan
næglum: Nim plumsewes anes scyllinges gewyht and swegles æpples twegean
scyllenges gewyht and cnuca hy togadere; smyre þa næglas mid and læt hy
beon swa gesmyrede.
 50.29.18. <foreign>Ad eos, qui non habent appetitum ad cibum</foreign> Þis hys god
ta þan mann, þe hura metes ne lyst, þæt Greccas hataþ blaffesis, and
Ypocras seggeþ, þæt seo untrunyss cymþ of þrim þingum, oþþer
of cyle, oþþer of miclum hæte and drince, oþþer of lytte þte and
drince, oþþer of miclum wernesse.
 50.29.23. Gif hyt cumeþ of þan cyle, þanne scealt þu hym
helpan mid baþe; gif hyt cymet of mycele drence, þanne scel he habba
forhæfdnysse; gif hyt cymeþ of mycle swynce oþþer of earfodnysse,
þanne scealt þu hym don eced wyd hunige gemenged oþþer drinccan ecede
wyd leac gemenged.
 50.31.1. Gif þa untrumnysse cumþ of þan cyle, þanne nim
þu beferes herþan and barne to duste and grind piper and meng piper and
þæt dust togadere and nim sticcan fulne þas gemengede dustes and do in
ane cuppefulle wynes and wlece þanne þæt win mid þan duste and sile
hym drinca.
 50.31.6. Oþþer nim peretrum wyð mede gemenged, swa micel swa
gemenged wæs þæs oþþeres, and sile hym drince.
 51.31.9. <foreign>Ad strictum pectus, siue ad asmaticos</foreign> Þisne læcedon
do þan manne, þa hym beoð on hyra brosten nearuwe, þat Greccas
hæteð asmaticos, þæt ys nearunyss; and uneaþe mæg þane
fnæst to do and utabringan and hæfd hæte breost and byd innen mid
micle nearnysse; and hwilan he blod hræcþ and hwylum mid blode gemenged,
and hwile he riþaþ, swylce he on dueorge sy; and micel spatel on ceola
wyxeþ and syhþ adun on þara lungane.
 51.31.16. And þus byð þat yfel acenned: Ærest þur mycele
æteþ and drincas þæt yfel hym on innan wyxt and rixað swa swyþe,
þæt hym næþer ne meteþ ne ealaþ ne lyst.
 51.31.19. Þus þu scealt hine halan: Do hyne into þan huse,
þe beo næþer ne to hæt ne to ceald, and læt hym læce blod on
þan wynstran earme, gef he þare ylde hafeþ; gif þu þanne on þan
earme ne mæge, þanne sceal þu hym læten blod mid cyrfetum betwex
þan scoldrum on þa ylcan wysa, þe mann mid horne deð.
 51.31.24. Gyf wyntra sy, þanne scealt þu niman pollegian and
seoð hy on watere, nim þanne þa wyrta and wyrce togadere swa micel swa
celrus; þacc yt þanne gelomelice mid þan wermum wætere betwex þan
sculdrun/ oþþer mid harehunan, gif þu dueorgeduostle næbbe.
 51.31.29. And gif þur þis hæl ne beon, nim uentuosam and
lege under þa earmes and anbutan þane mægen and nim þane fele cyne
wyrta and wyrc to sealfe and smeri abotan þan mæge mid sare selfe; nim
þane hnesce wulle and dupe on ele, þe beo of cypressan, and smyre anne
clæþ mid þan ele and wrið þane clæþ abutan þan mægan and
smyre abutan þane swyran mid þan ele and abutan þa hrigbræde
geloemelice/.
 51.33.3. Wyrc þanne clydan of eorþan, þa mann nemneþ nitro,
þa byþ fundan on Ytalia, and do þar piper to and lege to þan sare, fort
þe man wearmie; nym þanne narð and pintreowes sæp and panic and wyrc
þær drenc and syle hym drince.
 51.33.7. Nim þanne eft cicenamete ane handfulle and þry
æpple of celidonia; nim þanne ane healfne sester wynes and seoþ hi, fort
hy beon wel gesodene; syle hym þanne drincan þry dæges, ælce dæg
ane cuppan fulne.
 52.33.11. <foreign>Item ad pectus</foreign> Þes læcedom sceal to þan mann,
þe byð yfele on þan breostam.
 52.33.13. Þur þa breost fela freccenysse synden, þe on þe
manne becumeþ.
 52.33.14. And soþ hys, þæt ælc wæte cymd ærest ut
of þan magan, and þur þane wæten þa breost beoþ geheafugede and
þa heorte ge sydu byð gefullede mid yfele blode; and æfter þan ealle
þa ædran slapad and þa sina fortogiað and eal se lichama byþ faþ
and þa eaxle særgeaþ and sa sculdraþ teoþ togadere, and hyt pricaþ
innan þan sculdru and on þan hrigge swilce þar þornas on sy, and hys
andwlita byð eall awend.
 52.33.21. Þanne þu þas tacnunge seo on þan manna, þanne
scealt þu hym blod lætan; and gif þu ne dest, hit cym hym to mucele and
stranga adle, forþan þa æddra and þa lime beoþ gefullede myd
mucellere fulnesse.
 52.33.24. Forþan we byddaþ æræst, þæt mann hym
wyrce/ speaudrenc, forþan eal þæt yfel, þe byð on þare heorta and
on þan breoste, eall yt sceal þanne ut and beo þa heorta and þa breost
and þæt heafod swa wel geclansæd.
 52.33.28. And gif he þanne þa spatl swyþe utspæte, þanne
hys þat þe hyfela wæte, þe on þan heafode rixaþ; and eall se
lichama geswæred byþ and gehefeguþ, eal swylc he of mycele swynce come,
and ealle he byþ geswenced and, bute he þe hraþar gehæled beo, hyt cum
hym to mycele yfele.
 52.35.1. Þus man hine sceal læcnie: He hine forhabban wyð
feala cunna metas and drencas and wyð gebræd flæsc and wið ælces
orffes flæsc, þe cudu ceowe, and drince leoht wyn, þæt hym ne
þyrste.
 52.35.4. Ac ceowe hwytes cuduwys sæd and fiffingran ælce
dæg, ær he etan; and wite þu gewyslice, gif he mid earfodnysse hwest
and yt uthræcþ, þanne hys þæt clænsunga þara breosta.
 52.35.7. Þanne sceal he etan drigne hlaf and cyse, and ne cume he
on nane cyle, þe hwile þe he seoc beo, ac beo on wermum huse, and hæte
hym man bæþ swa hraþa, swa hys wisa godige.
 52.35.10. Nim þanne earixena wyrtruman and glædene more and
swearte mintan and mucgwurt and drige to duste and do þær æcern to,
oþþer hwætena flysma; mengc togædera, meng þar þanne hunig to and
wynberigea/ coddes and pices sum dæl and hwyttre gosu smere; seoð þanne
eall togadera on anu niwe croccan; nim þanne wulle, þe ne com næfre
awaxen, wyrc cliþan þærof, lege þæruppa þa sealfe wel þicce.
 52.35.17. Wyrð þanne to þan breostan, swa hæt swa he
hattest forberan mæge; þanne þeo beo acoled, lege oþerne wearme
þarto, and do þus ðe hwyle hym þearf sy; wyrce hym drenc gode, þe
ægþer clænsige ge þa breost ge þane innoþ; and bace hym man
þanne wearmen hlaf be heorþe, and ete þane manige dæges þane hlaf
þe wyrm.
 52.35.22. Nim eft cicenemete and wermod and lauberigan and do hwyt
cudu/ oþer gerusodne ele to and gnid eall togadere mid ele mid eall; wyrme
þane þa breost to heorþan and smyre hy þanne mid þare scealfe.
 53.35.27. <foreign>Ad idem</foreign> Eft nim cicenemete and seoþ on wine; do
þanne ele to, þe beo of frencissen hnutu, and drince þæt.
 54.35.30. Wyð þan scearpan bane, þe betweox þan breostan
byþ; Þus man sceal wyrcean þane cliþan to þan scearpan bane, þe
betweox þan breostum byð, gif hyt sar sig: Nim ealdne swynes risel twegea
punda gewiht and wexas syx scyllinga gewyht and eles swa mycel and þæt
sæpp of cypresso swa micel and fearres smere fif scillinga wyht and panecis
fif scillinga gewyht and ysopa feorwer scillinga wyht and galpanan feorfer
scellinga/ wyht and beferes herþan feorfer scillingaþ wiht and hwitere gose
smere anes sceallinges wyht and euforbeo swa micel, and pyne æl togadere and
do in ane boxs, and nime syþþan swa oft swa he beþurfe.
 55.37.10. <foreign>Ad idem</foreign> Eftsona to þan ylcan: Nim niwe butera twegen
dæles and þane þriddan dæl nifes huniges and ane gode cuppan fulle
wines and hæt þat wyn on ane clæne panne, and þanne hyt wel hæt
byð, do þæt hunig and þa butera þærto and syle hym þanne drinca
fæstende ane cuppan fulle.
 56.37.16. <foreign>Ad vmbilicum</foreign> Þisne læcedon man sceal do þan
manne, se his nafulsceaft intyhþ.
 56.37.18. Nim eormeleaf and seoþ and wyrð þanne swa hæt
uppan þane nafelon.
 57.37.20. <foreign>Ad idem</foreign> Eftsona to þan ylcan: Nim hwit cudu and
weremod and cicenamete and wyll eall togadere; nim þanne þa wyrta and
streuwa uppa ane clæþe and bynd swa hate uppa þane nafelan.
 58.35.24. Wið heortan and sidane sore <foreign>Ad morbum cordis et
lateris</foreign> Wyð heortan ge sydu unhæle; Þisne læcedom mann sceal do
þan mann, þeo beo on heora heortan ge sidu unhale.
 58.37.28. Þus þu scealt þat yfel ongyta on þan manne: Hym
byd hynnene eall swylce he si eall tobrocen, and he hwest swyþe hefelice and
micelne hefe gefret æt hys heortan, and þat he uthræcþ, byþ swyþe
þicce and hæfet hwyt hyw.
 58.39.1. Þan scealt þu hine þus læcnigean: Nim grene helda
and cnuca hy swyþe smale and nim ane æg and þa wrut and swyng togadere;
nim þanne swynes smere and ana clæna panne, wylle þanne þa wurt mid
þan æge on þan swunes smere innan þare panne, fort hyt genoh beo, and
sile him fæstenda eta; and æfter þan he sceal fæsten seofan tide,
ær he ænigne oþerne mete etan.
 58.39.7. And gif nabbe grene helda, nime þat dust and mæcige
mid þan æge and bruce þysses læcecræft, fort he byð hæl.
 59.39.10. <foreign>Ad eos, qui nimis saliuam conspuunt</foreign> Þis sceal þan
manna to læcecræfte, þe swyþe hyra spatl utspiwaþ, and hy habbaþ
swyþe/ heue magan.
 59.39.12. Þanne ys god, þæt mann foresceawie, hwanne seo
seocnysse sig, forþan þeos ædle ne eglad ælce manne gelice.
 59.39.14. Sume men hyt eagles hof þas heafedes wæten, and
sume men hyt eagles, þanne hi fæstende beoþ, and hy swyþust hyre spatl
utspiwaþ, of hy fulle beoþ, and næfre hy ne swycaþ, ac þanne hi
hungrie beoþ.
 59.39.18. Þu miht þa adle gecnawa, forþan of þara hæten
byþ þæt spatl tolysed, and þa micele spatl of þara mycele hæte,
ealswa þæt treow, þæt man on heorþe leges; for þare mycele
hæten, þe þæt treow barned beoþ, þare wylþ ut of þan ende
water.
 59.39.22. Þus þu hyne scealt læcgnie: Nim gingyfran twelf
penega wyht and piperes feower and twentiga penega gewhyt and hunige heahta and
feorwertig penega gewyht; meng þanne eal þas togadere and sille hym
fæstende etan þarof twege sticca fulle oþþer þru.
 60.39.27. <foreign>Ad acidiua</foreign> Wyþ þæt hæte wæter, þe scyt
upp of þan breosten; <foreign>Ad acidiua</foreign> þæt hys þæt hæte wæter,
þe scet upp of þan breostan and hwylan of þa mæge.
 60.39.30. Þanne sceal he drinca fif handfulle scealtes
wæteres.
 60.41.1. And nim eftsona wermodes sæd and seoþ hyt on watere
and menge þærto wyn and drince hyt þanne.
 60.41.3. Eallswa nim þro pipercorn oþþer fif and hete hyt.
 60.41.4. Eft nim bettonica anes scyllingas gewyht and seoþ on
wætere and sile him drinca fæstinda.
 60.41.5. Nim eft rudan and cnuca and lege hy þanne on eced and
sile hym fæstende drinca.
 60.41.7. Eftsona nim lufestices sæd ane handfulle and ete hyt.
 61.41.8. <foreign>Potus prouocans vomitum</foreign> Þes lacecræft sceal þan
mann, þæt spiwan wyllan.
 61.41.9. Wyte þu gewyslice, þæt se speaudrenc deaþ hym
mycel god and fultum ge on þa breostan and on heort ge sida and on þara
lungane and on þare milta and on þan innoþ and on þan mæga ge on
ealle þa yfele wæta, þe wyþinna þe mægen beoþ and abeotan þa
heortan.
 61.41.14. Eall þe drenc afyrsaþ and aclænsaþ þa hylc
þing, swa þar weaxan, þe byð to yfele in þan mann; þur þane drenc
he sceal beon gelyþegod and alysed.
 61.41.17. Þe spæudrenc ys god ær mete and betra æfter
mete, forþan þe ealde læces hyt þus wyrtan, þat seo fastnysse
þæs yfeles wætan on þan heafede and þæt oferflawende yfel on
þan breostan byð astired æfter þan mete, and se yfela wæta on þan
gellan byð eac astired; þanne þur þane dreng he byd afeormud and ne
geþafaþ, þæt þær ænig yfel wæta beo gesamnad innan þan
mægen.
 61.41.23. Þus þu scealt þane spæawdrenc wyrcean: Nim smale
napes and lege hy on eced and do þar hunig to and læt hy licgean ane niht
þæron ofgotene; ete þanne a morgen, fort he full sy, drince þanne
after wearm wæter.
 61.41.27. Nim þanne an feðere and dyppe on ele and stynge on
hys muþe, oþþer his fingers do on hys muþ, þæt he þane
spæudrenc astyrie.
 61.41.29. And eftsona: Nim cuppan fulle wæteres and sealtes and
meng swyþe togadere, of þæt sealt moltan sy; do hyt þanne on ane
croccan an nyht, nim hyt a morgen and dreahne hit þurh linnen clæþ and
syle him drinca.
 61.41.32. Þanne se drenc hyne styrge, þanne sile him drince
gelomlice wearm wæter, þæt he þa bet spiwe.
 62.43.1. <foreign>Item: Potus leuior ad vomitum</foreign> And eft, gyf þu wylle,
sile hym leohtran dreng.
 62.43.2. Nim þanne wearm wæter and syle hym drincan, duppe
þanne a feþer on ele and do on hys muþ, oþþer hys fingres, and he
spiþ sona.
 62.43.5. Eftsona nim endlufun leaf of bulgagine, ofgeot hy ane
niht mid wyne, þanne on morgen nim þa leaf and cnuca hy on treowenum
fæte and ofgeot hy mid þan ylcan wyne, þe hy ær ofgotene wæran and
sile hym drincan.
 62.43.8. Nim eft eallan wyrte wos swa wearm twegea dæles and
huniges þan þriddan dæl and meng togadere and sile hym drincan
fastende.
 62.43.11. And nim eftsana grene cyrfætan an handfulle and do hy
on wyn and do þarto hunige and do hy on ealu and sile drinca.
 62.43.13. And eftsona nim curfettan wyrtruman and cnuca hy and
wring þærof anes ægessculle fulle þæs woses and eles æne
ægessculle fulle and ellan wyrte wurtrumen nim þanne and cnuca hy and
wring þærof ane sculla fulle and twegra ægersculle fulle wynes, and men
eall togadere and sile hym drincan on stufbaþe.
 63.43.19. <foreign>Contra nimium vomitum</foreign> Þisne lacecræft mann sceal
don manne, þæt swyþe spywaþ, gif wullaþ, þat hit astonden,
þæt Greccas hateþ apoxerrisis; þæt sinden þa menn, þa after
þan þe hy hure mete habbaþ geþiged, þæt hine sceollan aspywan, and
hwylan ær hy etan, hy spiwaþ, and þe mæga sargað, and þe innoþ
toswylþ, and he byþ on ælce lime gwergi, and singanlice hym þurst, and
se ansine and þa fet beoþ toswollen, and his anwlita byþ blac, and his
migga byþ hwit, and he sceal gelomelice migan.
 63.43.27. Þus þu scealt hine hrædlice læcnige: Gif þa
ylda habbe, læt hym blod of bam þa foten byneoþan ancleowe; swa si
þæt blod forlæte, þæt eallunga se seocca ne getorige, and þa
þing, þe þane magen healdeþ, þæt hy næfre forþan forwyrþan,
and þeo oþru blodlæse ys, þe þu þane seoccan læcnige scealt,
þæt ys, þæt þu hym scealt lætan blod under þare tuncgan,
þæt þeo blodlæse þane mann alihte: and æfter þæt seo
blodlæse si gefylled, þu hine scealt scearpigean.
 63.43.35. Nim þann sealt and gnid þa wunda mid; nim þanne
cicenamete and wyllecærsen and eorme leafes sæd and seoþ hy on watere;
hwonlice meng þarto ele and hunige and wyrc þanne clyþan þerof and lege
þarto þru dæges and þre niht.
 63.45.4. Eftsona nim gladenan and hlutter pic and meng togadere and
do to ele and wex and beferes herþþan and galpanan and panic and hwyt cudu;
cnuca þanne eall þas togadere and magce togadere, meng þarto þanne
ecede and wyrce clyþan of þissum and lege þarto.
 63.45.8. Eftsona nim alewen and myrra and hwit cudu and ægra
hwit, meng eall togadere; nim sona acuma and wylle þaron and legc aforen
angen/ þane mæge; and after þyssum nim weremod and dyle, cnuca
togadere.
 63.45.12. Nim þanne ele, seoð þa wyrta, wyrma þanne þa
fet and þa handa, wyrce þanne clyþan of þisse wyrta and bynd swyþe to
þan handan and to þan fotum and myd swyþe drigeon handum straca geornlice
þane innoþ and æfter þissum unbynd þa fet and þa handa and smyre
hy lange hwile mid þare sealfe and forhabban hyne wyð micele gangas and nim
getemsud melu and bac hym anne cicel of and nim cumin and merces sæd and
cnede to þan hlafe and syle hym etan hnesce ægere mid þan hlafe and
hetan pinhnutena cyrnles and amigdalas and oþera hnutena cyrnlu and wyrce
hym blacne briuþ and forhabbe hyne wyð ælc þweal, and gif he after
spiwe/, sile him drincan hlutur ecede, ær he eta and after hys mete.
 63.45.24. Wyð þan ylcan: Nym betonican swa grene and gnid hy on
wætera and do þonn sum dæl huniges to and sile drincan fæstende ane
cuppan fulle.
 63.45.26. Nim eft bettonican þreora scyllange gewyht and seoð
hy on hunige sweþe and stire hy gelomlice; wyrc þann swa greate clympran
feowur swa litle æceran and sile hym þann fæstende etan on wearmum
wæteran feowur dages, ælc dæg ane clyne.
 63.45.30. Eft nim saluian ane handfulle and cnuca hy swyþe smale
and nim twelf pipercorn and grind hy smæle and nim þann aegru and swing
heo/ togædere mid þam wyrtum and mid þan pipore; nim þane ane clæne
panne and hyrste hy mid ele and þann hy beon cole, ete hy þann
fæstinde.
 63.47.3. Nim eft dyles sædes twelf penega gewiht and piperes
ælswa fela and cimenes swa fela and gnid hit to duste; nim þann mintan and
seoð hi on wætera and do þærto gehwæde wyn, drinca, þane he
wylle to hys bedde.
 63.47.7. Eftsona, gif se man spiwan, and he ne mage etan: Syle him
drincan elenam wyrtrumann oþþer ualerianam leaf oþþer myllefolyam wyð
wyne gemengged.
 63.47.9. Eftsona, gif man sy gewunulic, þæt hyne þyrete:
Nym lubestican nyþewearde and gnid on wine and on watera and sile hym
drincan.
 63.47.12. Eftsona nim elenam and spelter and seoþ on wine and
sile hym drincan.
 63.47.13. Þis ys seo selesta drenc wyð þæt broc.
 63.47.14. And wyð þan ylcan: Genym hwit cude and alewan and
mirra and gingiferan and cymen and grind hy eal togadere and do hunig to, swa
fela swa þærf sy.
 63.47.16. Nim þann linnenne clæð and lege þa sealfe uppan,
bynð/ þann ofer þane mægen.
 63.47.18. Þann clansaþ þa scealfe þane innoþ and þa
werinysse aweg gedeð and þann magan gewyrmþ.
 63.47.19. Wyþ þan ylcan: Nim swefles ehta penega gewyhta and
cnuca hine smale; nim þann an hrere bræd æg and do hyt on innan and
sile hym etan.
 63.47.22. Eftsona, gif þu wylt þe werinyssa aweg don of þan
mann, þann þat yfel hyne geþreadne hæfð, of ðe þurft aweg adon:
Nim hwyt cudu and gyngyfere and recels and lauwinberigean and cost, ælces
þissa emfela; nim þann of oþþrum pyhmentum ane sticcan fulne and gnid
hy eal togadere; nim þann wateres twegen dales and wines þann þriddan
dal, meng þann eall togadere and syle him drincan.
 64.47.29. <foreign>Ad emoptoycos, latine dicitur reiectatio: Ad emoptoycos</foreign>
þæt Greccas hateð amatostax, þæt ys on ledene genemned reiectatio,
and on englisc ys haten blodrine.
 64.49.1. Þus him egleþ se blodrine: Hwilum þurh þa nosa hym
yrnþ þæt blod, hwilum þane on arsganga sitt, hyt hym fram yrnaþ.
 64.49.3. Ac þa ealde læces sædan, þæt þeos þrowung
ys geset of feofer þingum, þæt ys of þan breoste and of þan magan
and of ædran and of þan þearman.
 64.49.5. Galwenus se læce hyt of hys snotornysse þus wrat: Gif
hyt on þan breoste byð oþþer on þan magan, þanne þurh þann
spiþan þu hyt miht gecnawen; gif hyt byþ on þan ædran oþþer of
þare bladre, þu miht þurh þane miggan hyt gecnawan.
 65.49.10. <foreign>Si dolor et infirmitas sit in visceribus</foreign> Gif hit byð
of þan þerman, þanne myht þu þurh þane arsgang hyt gecnawan.
 65.49.12. Hit byþ ongyton on sume manne, þæt þæt blod
hym ut of þan heafode utwylþ, and on suma hwilum, þæt hyt utsprinþ
þur þa twa litlan þurlu, þa innan þara ceolan beoþ, forþan þa
ædran beoþ tobrocone, þa inna þa þurlu beoþ.
 65.49.16. And hwilun of þare ceolan þæt blod utwylþ,
hwilum of goman, hwylum of þan scearpan banum, þe bytweox þan breostan
byþ, and hwylum of þare lungone, hwylum of þan magen, hwylum of þan
innoþe, hwilum of þan lendune.
 65.49.20. Þis ys þæt gescead þara lacnunge: Gif þat blod
oþ þan heafode wyll, þus þu scealt hyt agytan: He hwest hefelice, and
sindrig blod he utracþ.
 65.49.22. Þane, gif þa adra byþ tobrocen innan þan þurlu,
of/ þan uue dropaþ uppan þa tunga, and of þara tungan hyt ingehwyrfþ
and he agynþ to brecanne, þane to spiwanne.
 65.49.25. Þann gif hyt cumþ of þare þrotan, þus þu hyt
scealt agitan: Þann he hwest, þann smyit hys tunge, and he uthræþ
wurmsig blod, and þeo þrutu byþ mid sare gemenged, swa swiþe, þæt
he hyt utan gefret.
 65.49.28. Gif hyt of þan goman byþ butan blode, and swiðe
uthreæcþ, þann todo þu hys muþ, and hawa, hwæþer hys ceaflas
sin toswollene, and he eaþelic nan þing forswoligon ne mæg.
 65.49.31. Þann, gif hyt of þan scearpe bane byþ, þæt he
sarlice hwest, and blod utspiuwþ and micel blod astyreþ and gif gæd, hys
breost beoð gesargude, þann wite þu gewyslice, þæt þa adran synd
tobrocene, þe on þa þurlun synd gesette.
 65.51.4. Þann, gif þat blod of þa lungune cymþ, þæt
agyt þu hyt þus, gif þat blod beo swyþe read and clane ut to spiwanne,
and he mid hwostan hyt uthræcþ butun alcum sare.
 65.51.7. Gif þat blod of þan innoþe flowe, þæt wyte
þu, þæt sindon wunda on þan þearmum, and þann he to arsganga
gæþ, þanne þæt hym fram gæþ, byþ swyþe wyþ blode
gemenged.
 65.51.10. And þann, gif hyt byþ of renys, oþþer þan
lendene, þane cumþ þæt blod of þara blæddran; and þæt he
myhþ, byþ sweart oþþer hwyt oþþer read, forþan of yfelre adle
becymþ þis þing on þan mann.
 65.51.13. Þus þu hyne scealt lacnige: Do hyne on wearme huse
and on beorht and bedde hys bed myd morsecge oppan þara eorþa.
 65.51.15. And he hyne sceal forhabban wyþ fela þingas: þis ys
ærest wyþ micele spæce; and wyþ yrsunga and wyþ hamed þing and
fram alce furwerfetum flæsce and fram smyce and fram alce ungeþilde,
forþan þa addran berstað hwyla for þan miceles blodes þinge, þe on
þan/ lichama and on addra byþ.
 66.51.21. <foreign>Ipocras dicit quod quidam plures venas quam alii
habeant</foreign> Ipocras se læce atwuwde, þæt on sumum lichama beoþ ma addra,
þane on sume, and þe lichama byþ wearmra, þann se þe smalran addran
and þa swa feawa ann beoþ.
 66.51.26. Þane þe lichama and þa addran beoþ þæs
yfelan blodes fulle, þann scealt þu hym læten blod on þan earme, gif
he þara hulde habban; and wyrc hym siþþan twegen firesce clyþan and
bind oþerne betwex þa sculdru, oþerne betweox þa breoste and syle hym
ealra ærest etan gebrædne swam.
 66.51.30. And gif þæt blod utwealle oþan heafode, þann
cnuca þu swam and nim wæter and hunig and meng togadere and sile hym
drincan.
 66.51.32. Nym þann ecede and hunig and meng togadere.
 66.53.1. Nim þane an feþere and dyppe þaron and smyra þann
þa stowe mid.
 66.53.2. Loca, hwær þæt blod utwealle, gif þu þa stowe
geracen mægen.
 66.53.3. Gif þat blod of þara ceolan utwealle, nym cole,
spongiam/ and swam and sealt and cnuca eall togadere and bynd þann þane
clyþan uppa þa þrotan and sile hym ærest drincan finul on hluttrun
wine and sile hym etan nywe beoblæd; and hym byd sona bet.
 66.53.8. And gif þat blod on þara lungane si, þane nim
wegbrædan and cnuca hig and wring þarof þæt wos and drinc.
 66.53.10. Gif hyt byþ of þan scearpan bane, þa betwex þa
breosta/ byþ, þann nym þu cealde swam and scealt and cnuca togadere; nym
þane spongyam and lege þa scealfe on uppan and bynd to þan breostan;
cnuca þann swam and do hine on watere and drinca hyne butan sealt, and gif he
þare ylde habban, þann læt þu hym blod and bynd þa scealfe to þan
breostan þane.
 67.53.17. Gif þæt blod of þan innoþe cumþ. vii.


END_TEXT
START_TEXT

Alex
B22.1.
Alexander's Letter to Aristotle: Rypins 1924, 1-50.



 1. Her is seo gesegenis alexandres epistoles þæs miclan
kyninges & þæs mæran macedoniscan þone he wrat & sende to
aristotile his magistre be gesetenisse indie þære miclan þeode, & be
þære widgalnisse his siðfato & his fora, þe he geond middangeard
ferde.
 8. Cwæþ he þus sona ærest in fruman þæs epistoles.
 9. Simle ic beo gemindig, ge efne betweoh tweondan frecennisse ura
gefeohta, þu min se leofesta lareow & efne to minre meder &
geswystrum þu me eart se leofesta freond.
 13. Ond for þon þe ic þe wiste wel getydne in wisdome, þa
geþohte ic for þon to þe to writanne be þæm þeod londe indie,
& be heofenes gesetenissum & be þæm unarimdum cynnum nædrena,
& monna, & wildeora, to þon þæt hwæthwygo to þære
ongietenisse þissa minra þinga þin gelis & glengista geþeode.
 20. Þeah to þe seo gefylde gleawnis & snyttro næniges
fultumes abædeð sio lar þæs rihtes hwæþere ic wolde þæt
þu mine dæde ongeate, þa þu lufast & þa þing þe ungesewene
mid þe siond, þa ic in indie geseah þurh monigfeald gewin & þurh
micle frecennisse mid greca herige.
 26. Þa ic þe write & cyþe, & æghwylc þara is
wyrðe synderlice in gemyndum to habbanne æfter þære wisan þe ic hit
oferseah.
 29. Ne gelyfde ic æniges monnes gesegenum swa fela wundorlicra
þinga þæt hit swa beon mihte ær ic hit self minum eagum ne gesawe.
 32. Seo eorðe is to wundrienne hwæt heo ærest oþþe
godra þinga cenne, oððe eft þara yfelra, þe heo þæm sceawigendum
is æteowed.
 35. Hio is cennende þa fulcuþan & wecga oran, &
wunderlice wyhta, þa þing eall þæm monnum þe hit geseoð &
sceawigað wæron uneþe to gewitanne for þære missenlicnisse þara
hiowa.
 39. Ac þa ðing þe me nu in gemynd cumað ærest þa ic
þe write, þy læs on me mæge idel spellung oþþe scondlic leasung
beon gestæled.
 41. Hwæt þu eac sylfa const þa gecynd mines modes mec a
gewunelice healdon þæt gemerce soðes & rihtes.
 44. Ond ic sperlicor mid wordum sægde þonne hie mid dædum
gedon wærun.
 45. Nu ic hwæþre gehyhte & gelyfe þæt þu þas
þing ongete swa þu me ne talige owiht gelpan & secgan be þære
micelnisse ures gewinnes & compes.
 48. For ðon ic oft wiscte & wolde þæt hyra læs
wære swa gewinfulra.
 49. Ic ðæs þoncunge do greca herige & swyðost þæm
mægene þære iuguþe & þæm unforswyþdum urum weorode, for
þon on ieþum þingum hie me mid wæron & on þæm earfeðum no
from bugon.
 54. Ac hie on þære geþylde mid me a wunedon þæt ic
wæs nemned ealra kyninga kyning.
 56. Þara weorðmynta blissa þu min se leofa lareow.
 57. Ond ic nu þas þing write to þe gemænelice & to
olimphiade minre meder & minum geswustrum for þon incer lufu sceal beon
somod gemæne.
 60. And gif hit oþor bið, þonne æteawest þu læsson
þonne ic nu ær to þe gelyfde.
 62. On þæm ærrum gewritum þe ic þe sende, ic þe
cyþde & getacnode be þære asprungnisse sunnan & monan & be
tungla rynum & gesetenissum & be lyfte tacnungum.
 66. Þa ðing eall ne magon elcor beon buton micelre gemynde swa
geendebyrded, & fore stihtod.
 68. Ond nu þas niwan spel ic þe ealle in cartan awrite.
 69. Ðonne þu hie ræde, þonne wite þu þæt hie ealle
swylce wæron, Swa þam gemyndum gedafenode þines alexandres þe to
sendanne.
 72. On maius þæm monþe persea se kyning dariun æt gande
þære ea we hine oforcwomon, & oferswyðdon, & us þær in
onweald geslogon eal his londrice.
 75. Ond we þær settan & geendebyrdedon ure gerefan
þæm eastþeodum & monegum cynelicum weorðmyndum we wæron
gewelgode.
 78. On þæm ærron epistole ic þe þæt sægde, &
þy læs þæt eow seo sægen monifealdlicor bi þon þuhte to
writanne, ic þa wille swa lætan, & þa secgon þe nu ðær
gewurdon.
 82. On iulius monðe on þæm ytemestum dagum þæs monðes
we cwomon in indie lond in fasiacen þa stowe.
 84. Ond we þa mid wunderlicre hreðnisse porrum þone cyning
ofercwomon & oferswyðdon.
 86. Ond we ealle his þeode on onwald onfengon, & þæm
londe we wæron monegum cynelicum weolum geweorðode.
 89. Ac ic wolde þæt þu þa ðing ongeate þa ðe
weorðe sindon in gemyndum to habbanne.
 90. Ærest ic þe write be þære unarimedlican mengeo his
weoredes, þæs wæs buton unarimedlican feþum, sixtene þusend monna
& eahta hund eoredmanna ealle mid heregeatwum gegerede.
 95. And we þa þær genoman feower hund elpenda, & on
þam ufan stodon gewæpnode scyttan, & þa torras & þa scylfas on
him bæron þa elpendas þe ða byrnwigon onstodan.
 99. Æfter þon we ða cynelican burh porres mid urum wæpnum
in eodon.
 100. Ond his healle & þa cynelican geseto his sceawedon.
 101. Þær wæron gyldene columnan swiðe micle &
trumlice & fæste, ða wæron unmetlice greate heanisse upp, ðara
wæs þe we gerimdon be þæm gemete <foreign>cccc</foreign>.
 105. Þa wagas wæron eac gyldne mid gyldnum þelum anæglede
fingres þicce.
 107. Mid þy ic ða wolde geornlicor þa þing geseon &
furðor eode þa geseah ic gyldenne wingeard trumlicne & fæstlicne,
& þa twigo his hongodon geond þa columnan.
 111. Ða wundrode ic þæs swiðe.
 111. Wæron in þæm wingearde gyldenu leaf & his hon
& his wæstmas wæron cristallum & smaragdus, eac þæt gimcyn
mid þæm cristallum ingemong hongode.
 115. His brydburas & his heahcleofan ealle wæron
eorcnanstanum unionibus & carbunculis þæm gimcynnum swiðast
gefrætwode.
 118. Uton hie wæron elpend banum geworhte þa wæron
wunderlice hwite & fægere & cypressus styde & laurisce hie utan
wreþedon, & gyldne styþeo.
 122. Hie uton wreþedon & aþrawene ðær ingemong stodon,
& unarimedlicu goldhord þær wæron inne & ute &
monifealdlicu hie wæron & missenlicra cynna.
 125. And monig fatu gimmiscu & cristallisce drync fatu &
gyldne sestras ðær wæron forð borenne.
 128. Seldon we þær ænig seolfor fundon.
 129. Siðþan ic þa me hæfde þas þing eall be gewealdum,
þa wilnode ic indeum innan wearde to geseonne.
 131. Ða becwom ic on caspiam þæt lond mid ealle mine
herige.
 133. Þa wæs ðær seo wæstmberendeste eorþe ðæs
þeodlondes.
 134. And ic swiðe wundrade þa gesælignesse þære
eorðan & ic swiðe wundrade þa gesælignesse þære eorðan
& ic efne gefeonde in minum mode geornlicor ða lond sceawigean wolde.
 138. Þa sægdon us ða bigengean þæs londes þæt we
us warnigan scoldon wið þa missenlican cynd nædrena & hrifra
wildeora þy læs we on ða becwomon.
 142. Þæra mænego in ðissum dunum & denum & on
wudum, & on feldum eardigeað & in stanholum hie selfe digliað.
 144. Ac hwæþre ma ic wolde þæm frecnan wege &
siðfatum foeran ðonne þæm gehyldrum wegum, to ðon þæt ðone
fleondon porrum of þæm gefeohte þæt ic hine gemette ær he on þa
westenu middangeardes gefluge.
 149. Ic me ða mid genom <foreign>cc</foreign> ladþeowa & eac <foreign>l</foreign> þe ða
genran wegas cuðan þara siðfato.
 151. Ða ferde we in agustes monþe þurh þa weallendan sond,
& þurh þa wædlan stowe wætres & ælcere wætan.
 153. And ic mede gehet þæm us cuþlice gelæddon þurh
þa uncuðan land indie & mec wolde mid mine herige onsund gelædon in
patriacen þæt lond.
 157. And swiðast ic wilnade þæt hie me gelæddon to
þæm dioglum godwebwyrhtum, ða þonne wunderlice of sunnan treowcynne
& of his leafum & of his flyse, þæs treowes spunnon & swa eac
to godewebbe wæfon & worhtan.
 162. Ac hie þa londliode tiolodon ma ussa feonda willan to
gefremmanne þonne urne, for þon þe hie us gelæddon þurh þa lond
þe þa unarefnedlican cyn nædrena & hrifra wildeora in wæron.
 166. Ða ongeat ic selfa & geseah of dæle þæt me þa
earfeðu becwoman.
 168. For þon ic ær forlet & ne gymde þara nytlicra
geþeahta minra freonda & þara monna þe me þæt logon þæt ic
þæm wegum ferde.
 171. Ða bebead ic minum þegnum & hie het þæt hie hie
mid heora wæpnum gereden, & mid þy herige forð ferdon.
 173. And hie eac swylce þæt min weorod & þa mine
þegnas & eal min here goldes & eorcnanstana þæt hie gehergad,
& genumen hæfdon micel gemet mid him wægon & læddon.
 177. For þon hie wendon & ondredon gif hie hit behindon
forleton þæt hiora fynd hit þonne deagollice genomon & onweg
aleddon.
 180. Ond efne swiðe þa mine þegnas & eal min weorod
wæs gewelgod þæt hie uneðe ealle þa byrðene þæs goldes mid
him aberan & alædan meahton.
 183. Swelce eac heora wæpena noht lytel byrðen wæs for
þon eal heora wæpenu þæra minra þegna & ealles mines weoredes
& heriges ic hie mid gyldenum þelum bewyrcean.
 187. Ond eall min weorod wæs on þa gelicnesse tungles oððe
ligite for þære micelnisse þæs goldes.
 190. Hit scan & berhte, foran swa ymb me uton mid þrymme
& herebeacen & segnas beforan me læddon.
 192. Ond swa micel wundor & wæfersien wæs þæs mines
weoredes on fægernisse ofer ealle oþre þeodkyningas þe in middangearde
wæron.
 195. Ða sceawede ic seolfa & geseah mine gesælinesse &
min wuldor & þa fromnisse minre iuguðe & gesælignisse mines
lifes, þa wæs ic hwæthwugo in gefean in minum mode ahafen.
 200. Ac swa hit oft gesæleð on þæm selran þingum &
on þæm gesundrum, þæt seo wyrd & sio hiow hie oft oncyrreð
& on oþer hworfeð, þa gelomp us þæt we wurdon earfoðlice mid
þurste geswencte & gewæcte.
 205. Ðone þurst we þonne earfoðlice abæron &
aræfndon, þa wæs haten seferus min þegn funde þa wæter in anum
holan stane & þa mid ane helme hlod hit & me to brohte.
 209. And he sylfa þursti wæs se min þegn, & hwæþre
he swiðor mines feores & gesynto wilnade þonne his selfes.
 211. Þa he þa þæt wæter me to brohte swa ic ær
sægde þa het ic min weorod & ealle mine duguþe tosomne, & hit
þa beforan heora ealra onsyne niðer ageat, þy læs ic drunce &
þone minne þegn þyrste & minne here & ealne þe mid me wæs.
 217. Ond ic þa beforan him eallum herede seferes dæde þæs
mines þegnes, & hine beforan hiora ealra onsione mid deorweorðum gyfum
gegeafede for ðære dæde.
 221. Ond þa mid þy þe þæt min werod gehyrted &
gestilled wæs, þa ferdon we forð þy wege þe we ær ongunnon ða
næs long to þon in þæm westenne þæt we to sumre ea cwoman.
 225. On þære ea ofre stod hreod & pintreow & abies
þæt treowcyn ungemetlicre gryto & micelnysse þy clyfe weox &
wridode.
 228. Þa we to þære ea cwoman, ða het ic for ðæm
unarefnedlican þurste þe me selfum getenge wæs & eac eallum minum
herige & þæm nytenum þe us mid wæron mine fyrd restan &
wician.
 232. Mid þy we ða gewicod hæfdon ða wolde ic minne þurst
lehtan & celan.
 233. Þa ic þæt wæter bergde ða wæs hit biterre &
grimre to drincanne þonne ic æfre ænig oðer bergde.
 235. And nowþer ne hit se mon drincan meahte ne his ænig neat
onbitan ne meahte.
 237. Þa wæs ic swiðe on minum mode generwed for ðæm
dumbum nytenum, for þon ic wiste þæt men yþelicor meahton þone
þurst arefnan þonne þa nietenu.
 241. Wæs þæra feðerfota nietena micel mænigeo mid me
& micel mænigeo elpenda þa þe gold wægon & læddon
ungemetlicre micelnisse ðusend, & twa þusenda horsa & <foreign>cccc</foreign> buton
þæm eoreda, & <foreign>xx</foreign> þusenda feþena.
 246. Þonne wæs þridde healf þusend mula ðe þa seamas
wægon, & <foreign>xxx</foreign> þusenda ealfarena & oxna þa ðe hwæte
bæron twa þu senda olfenda, fif hund hryðra þara þe mon
dæghwamlice to mete dyde.
 250. Wæs unrim getæl eac þon on horsum & on mulum &
on olfendum & on elpendum ungemetlicu mængeo us æfter ferde.
 253. Ealle þa wæron mid unarefnedlice þurste geswencte &
gewæcte.
 255. Ða men þonne hwilum hie þa iren geloman liccodan hwilum
hie ele byrgdon & on þon þone grimman þurst celdon.
 258. Sume men ðonne of hiora scome þa wætan for þæm
nyde þigdon.
 259. Seo wise wæs þa iu me on twa healfa uneþe ærest be
minre seolfre nedþearfe, & mines weorodes.
 262. Het ic þa ælcne mon hine mid his wæpnum gegerwan,
& faran forð & þæt eac fæstlice bebead ðæt se mon se ne
wære mid his wæpnum æfter fyrdwison gegered, þæt hine mon scolde
mid wæpnum acwellan.
 266. Ða wundredon hie swiðe for hwon hie þa hefignesse &
micelnisse ðara wæpna in swa miclum þurste beran scoldon þær
nænig feond ne æteowde.
 270. Ac ic wiste hwæþre þæt ure for & siðfæt
wæs þurh þa lond & stowe þe missenlicra cynna eardung in wæs,
nædrena & rifra wildeora.
 273. Ond we we ðe þæs londes ungleawe & unwise wæron,
þæt usic ðonne semninga hwelc earfeðo on becwome.
 275. Ferdon we þa forð be þære ea ofre, ða wæs seo
eatoðe tid dæges.
 277. Þa cwoman we to sumre byrig, seo burh wæs on midre
þære ea in anum eglonde getimbred.
 279. Wæs seo burh mid þy hreode & treowcynne þe on
þære ea ofre weox & we ær biwriton & sægdon asett &
geworht.
 282. Ða gesawon we in þære byrig & ongeaton mennisce men
fea healf nacode eardigende.
 284. Ða hie þa us gesawon hie selfe sona in heora husum
deagollice hie miþan ða wilnade ic þara monna onsyne to geseonne,
þæt hie us fersc wæter & swete getæhton.
 287. Mid þy we ða longe bidon & us nænig mon to wolde
þa het ic fea stræla sendan in þa burh innan, to þon gif hie hiera
willum us to noldon þæt hie for þæm ege þæs gefeohtes nede
scoldon.
 292. Ða wæron hie þy swyðor afyrhte & hie fæstor
hyddan.
 293. Þa het ic <foreign>cc</foreign> minra þegna of greca herige leohtum
wæpnum hie gegyrwan, & hie on sunde to þære byrig foron &
swumman ofer æfter þære ea to þæm eglande.
 297. Þa hie ða hæfdon feorðan dæl þære ea
geswummen, ða becwom sum ongrislic wise on hie.
 299. Þæt wæs þonne nicra mengeo on onsione maran &
unhyrlicran þonne ða elpendas in ðone grund þære ea & betweoh
ða yða þæs wæteres þa men besencte & mid heora muðe hie
sliton & blodgodon & hie ealle swa fornamon, þæt ure nænig
wiste hwær hiora æni cwom.
 306. Ða wæs ic swiðe yrre þæm minum ladþeowum, þa
us on swylce frecennissa gelæddon.
 308. Het hiera ða bescufan in þa ea <foreign>l</foreign> & <foreign>c</foreign> & sona
þæs ðe hie inne wæron, swa wæron þa nicoras gearwe tobrudon hie
swa hie þa oðre ær dydon, & swa þicce hie in þære ea aweollon
swa æmettan ða nicras, & swilc unrim heora wæs.
 313. Þa het ic blawan mine byman & þa fyrd faran.
 315. Þa hit ða wæs sio endlefte tid dæges & we forð
ferdon.
 316. Ða gesawon we men æfter þære ea feran, hæfdon of
þæm hreode & of þæm treowcynne þe in ðære ea ofre stodon
on scipwisan geworht þæt hie onufan sæton.
 320. Þa men mid þy we æfter ferscum wætre hie frunon,
þa onswaredon hie us & sædon hwær we hit findan mehton in hiora
gereorde & cwædon þæt we fundon sumne swiðe micelne mere in
þæm wære fersc wæter & swete genog, & þæt we genog
raðe to þæm becwoman gif we geornfulle wæron.
 327. And þa for þæm þingum swa monigra geswencnissa
þæt we ealle þa niht ferdon mid þurste gewæcte & mid ura
wæpna byrþenum swiðe geswencte.
 331. And ofer ealle þa niht ðe we ferdon þæt us symle leon
& beran & tigris & pardus & wulfas ure ehtan, & we þæm
wiðstodon.
 333. Þa ðy æftran dæge ða hit wæs seo eahtoðe tid
dæges, þa cwomon we to þæm mere ðe us mon ær foresæde.
 336. Þa wæs he eall mid wudu beweaxen mile brædo, wæs
hwæþre weg to ðæm wætre.
 338. Ða wæs ic gefeonde þæs swetan wætres &
þæs ferscan & þa sona minne þurst ærest gelehte & þa eal
min weored, ða het ic wætrian sona ure hors & ure nieteno eall
wæron hie swiðe mid þurste fornumene ða het ic sioððan sona þa
fyrd wician.
 344. Wæs seo wicstow ða on lengo <foreign>xx</foreign> es furlonga long, &
swa eac in brædo.
 346. Sioðþan hie þa gewicod hæfdon, þa het ic ceorfan
ða bearwas & þone wudu fyllan þæt monnum wære þy eþre to
þæm wæterscipe to ganganne, & to þæm mere þe we bi gewicod
hæfdon.
 351. Þa het ic ða gesamnian eall þa ure hors & nietenu
& elpendas & hie het gebringan on middum þæm urum wicum, &
betwih þæm geteldum, þy læs hiora ænig to lore wurde, for þon us
wæs uncuð hwæt us on nihtlicum fyrste gesælde.
 356. And þa het ic eac of þæm wudo þe ðær gefylled
wæs þæt mon fyr onælde, sio fyrd þe mid me wæs þa didon hie
swa.
 359. And þa ðær onældon þusend fyra & eac fif hund,
for þon ic þæt dyde gif us on niht uncuðes hwæt on becwome þæt
we hæfdon æt þæm fyre leoht & fullaste.
 363. Þa we þara fyra hæfdon onæled swa fela swa us þa
ðuhte, þa bleow man mine byman & ic mete þigde & eall min fyrd
swa dyde.
 366. Wæs hit þa an tid to æfenes, & þa het ic
onbærnan ðara gyldenra leohtfato þe ic mid me hæfde twa þusendo.
 369. Ða toforan monan upgonge þa cwomon þær scorpiones
þæt wyrmcyn swa hie ær gewunelice wæron þæs wætersciepes.
 372. Wæs þæra wyrma micel mænegeo & heora wæs
unrim & hie swiðe on þa ure wic onetton & in þa feollon.
 374. Ða æfter þon cwoman þær hornede nædran carastis
þæt nædercyn.
 376. Þa wæron ealle missenlices hiwes, for þon hie wæron
sume reode, sume blace, sume hwite.
 378. Sumum þonne scinan þa scilla & lixtan swylce hie
wæron gyldne þonne mon onlocode.
 381. Eall þæt lond hleoðrade for þara wyrma hwistlunge,
& us eac noht lytel ege from him wæs.
 383. Ac we þa mid scyldum us scyldan, & eac mid longsceaftum
sperum hie slogan & cwealdon monige eac in fyre forburnon.
 385. Þas ðing we þus drugon þæt we swa wið þam
wyrmum fuhtan & wunnan huru twa tida þære nihte.
 388. Sioðþan hie þa wyrmas hæfdon ondruncen þæs
wætres þa gewiton hie þonon, & ure no ne ehton.
 390. Ða wæs seo þridde tid þære nihte, þa wolde we us
gerestan, þa cwoman þær nædran eft wunderlicran þonne ða oþre
wæron & egeslicran.
 393. Þa hæfdon tu heafdo & eac sume hæfdon þreo.
 394. Wæron hie wunderlicre micelnisse, wæron hie swa greate
swa columnan ge eac sume uphyrran & gryttran, cwoman þa wyrmas of
þæm neahdunum & scrafum þider to þon þæt hie þæt
wæter drincan woldon.
 399. Eodon þa wyrmas & scluncon wundorlice, wæron him þa
breost upgewende & on ðæm hricge eodon, & a swa hie hit geforan
gelice mid þæm scillum gelice mid ðe muþe ða eorþan sliton &
tæron.
 403. Hæfdon hie þa wyrmas þrie slite tungan & þonne
hie eðedon þonne eode him of þy muðe mid þy oroþe swylce byrnende
þecelle.
 406. Wæs þæra wyrma oroð & eþung swiðe
deadberende & æterne & for hiora þæm wolbeorendan oroðe
monige men swulton.
 409. Wið þissum wyrmum we fuhton leng þonne ane tide
þære nihte, & hie þa wyrmas acwealdon <foreign>xxxtig</foreign> monna þære
fyrde, & minra agenra þegna <foreign>xx</foreign>.
 412. Ða bæd ic þa fyrde hwæþre þæt hie hæfdon
god ellen þara þinga þe us on becwomon swa monigra geswencnissa &
earfeðo.
 415. Þa hit wæs seo fifte tid þære nihte, þa mynton we
us gerestan, ac þa cwoman þær hwite leon in fearra gelicnisse swa micle
& hie ealle swiðe grymetende ferdon.
 419. Mid þa ða leon þyder cwoman þa ræsdon hie sona on
us & we us wið him sceldan þæs ðe we mihton & us wæs
swælc geswencnis & swilc earfeþo mid deorum becymen in þære
sweartan niht & in þære þystran.
 423. Swelce eac laforas þær cwoman unmætlicre micelnisse,
& monig oþer wildeor & eac tigris us on þære nihte þar
abisgodon.
 426. Swelce þær eac cwoman hreaþemys þa wæron in
culefrena gelicnesse swa micle, & þa on ure ondwlitan sperdon & us
pulledon.
 429. Hæfdon hie eac þa hreaþemys teð in monna gelicnisse,
& hie mid þæm þa men wundodon & tæron.
 431. Eac ðæm oþrum bisgum & geswencnissum þe us on
becwom, þa cwom semninga swiðe micel deor sum mare þonne þara oðra
ænig.
 434. Hæfde þæt deor þrie hornas on foran heafde & mid
þæm hornum wæs egeslice gewæpnod.
 436. Þæt deor indeos hatað dentes tyrannum.
 438. Hæfde þæt deor horse gelic heafod, & wæs
blæces heowes.
 439. Ðis deor mid þy ðe hit þæs wætres ondronc, þa
beheold hit þa ure wicstowe, & þa semninga on us & on ure wicstowe
ræsde.
 442. Ne hit for þæm bryne wandode þæs hatan leges &
fyres þe him wæs ongean, ac hit ofer eall wod & eode.
 444. Mid þy ic þa getrymede þæt mægen greca heriges,
& we us wið him scyldan woldon, þa hit ofsloh sona minra þegna <foreign>xxvi</foreign>
ane ræse, & <foreign>lii</foreign> hit oftræd, & hie to loman gerenode þæt
hie mec nænigre note nytte beon meahton.
 450. & we hit þa unsofte mid strælum & eac mid
longsceaftum sperum of scotadon & hit ofslogon & acwealdon.
 453. Þa hit wæs foran to uhtes, þa æteowde þær
wolberende lyft hwites hiowes, & eac missenlices wæs heo on hringwisan
fag, & monige men for heora þæm wolberendan stence swulton mid
þære wolbeorendan lyfte þe þær swelc æteowde.
 459. Þa ðær cwoman eac indisce mys in þa fyrd in foxa
gelicnisse and in heora micle.
 461. Ða þonne ure feþerfotnietenu bitan & wundedon &
monige for hiora wundum swultan.
 463. Þara monna hit þonne ælc gedigde, þeah hie heora
hwelc ne gewundodan.
 465. Ða hit wæs toforan dæges þa cwoman þær þa
fugelas, nocticoraces hatton, wæron in wealhhafoces gelicnesse, wæron hie
þa fugelas brunes hiowes, & him wæron þa nebb & þa clea ealle
blace.
 470. Þa fuglas ybsæton eallne þone ofer þæs meres,
& þa fuglas us nænige laðe ne yfle ne wæron, ac hie þa
gewunelican fixas þe in þæm mere wæron mid hiora cleum uptugon &
þa tæron.
 475. Ða fuglas þa we hie ne onweg flegdon ne him lað dydon.
 476. Ac hi him selfe eft gewiton þonon.
 477. Þa hit ða on morgen dæg wæs, ða het ic ealle mine
ladþeowas þe mec on swelc earfeðo gelæddon, het hie þa gebindan
& him þa ban & sconcan forbrecan, ðæt hie on niht wæron from
þæm wyrmum asogone þe þæt wæter sohton.
 483. & ic him het eac þa honda of aheawan, þæt hie be
gewyrhtum þes wites wite drugon, þe hie ær hiora þonces us on
gelæddon & gebrohton.
 487. Het ða blawan mine byman & þa fyrd faran forð þy
wege þe we ær ongunnen hæfdon.
 489. Foran we ða þurh ða fæstlond & þurh þa
ungeferenlican eorþan.
 491. Þa wæs þær eft gesomnad micel fyrd indiscra monna
& þæra elreordigra þe ða lond budon, & we þa wið þæm
gefuhton.
 494. Mid þy we þa us eft ongeaton maran gefeoht toweard &
mare gewin.
 495. Ða forleton we þa frecnan wegas & siðfato & þa
þæm selran we ferdon.
 497. Ond swa mid mine werode onsunde in patriacen þæt lond we
becwoman mid golde & oþrum weolum swiðe gewelgode, & hie us
þær fremsumlice & luflice onfengon.
 501. Mid þy we þa eft of þæm londe foron of patriacen,
ða becwoman we on þa londgemæro medo & persa, þa we ðær eft
edniowunga hæfdon micle gefeoht.
 505. And <foreign>xx</foreign> daga ic þær mid minre fyrde wið him wicode.
 507. Sioðþan we þa þonon ferdon þa wæs hit on seofon
nihta fæce, þæt we to þæm londe & to þære stowe becwoman
þær porrus se cyning mid his fyrde wicode.
 510. And he swiðe þæs londes fæstenum truwode þonne his
gefeohte & gewinne.
 512. Þa wilnade he þæt he me cuðe & mine þegnas,
þa he þæs frægen & axsode from þæm ferendum minra wicstowa,
þa wæs þæt me gesæd þæt he wilnade me to cunenne & min
werod.
 516. Ða alede ic minne kynegyrylan & me mid uncuþe
hrægle & mid lyþerlice gerelan me gegerede, swelce ic wære hwelc
folclic mon & me wære mete & wines þearf.
 520. Þa ic wæs in þæm wicum porres swa ic ær sæde,
ða sona swa he me þær geahsode & him mon sægde þæt þær
mon cymen wæs of alexandres herewicum, þa het he me sona to him lædan.
 525. Mid þy ic þa wæs to him gelæded þa frægn he me
& ahsode hwæt alexander se cyning dyde & hulic mon he wære &
in hwylcere yldo.
 528. Ða bysmrode ic hine mid minum ondswarum & him sæde
þæt he forealdod wære & to þæs eald wære þæt he ne
mihte elcor gewearmigan buton æt fyre & æt gledum.
 531. Þa wæs he sona swiðe gelæd & gefeonde þara
minra ondswaro & worda, for þon ic him sæde þæt he swa forealdod
wære.
 534. And ða cwæð he eac hu mæg he la ænige gewinne
wið me spowan swa forealdod mon, for þon ic eom me self geong &
hwæt.
 537. Þa he ða geornlicor me frægn be his þingum, ða
sæde ic þæt ic his þinga feola ne cuþe & hine seldon gesawe
ðone cyning, for þon þe ic wære his þegnes mon & his ceapes
heorde & wære his feohbigenga.
 542. Þa he ðas word gehyrde, ða sealde he me an gewrit &
ænne epistolan, and me bæd þæt ic hine alexandre þæm kyninge
ageafe, & me eac mede gehet gif ic hit him agyfan wolde & ic him gehet
þæt ic swa don wolde swa he me bæd.
 548. Swa ic ða þonon gewiten wæs & eft cwom to minum
herewicum, þa ægþer ge ær ðon þe ic þæt gewrit rædde ge
eac æfter þon þæt ic wæs swiðe mid hleahtre onstyred.
 552. Ðas þing ic for þon þe secge magister, &
olimphiade minre meder, & minum geswustrum, þæt ge gehyrdon &
ongeaton þa oferhygdlican gedyrstignesse þæs elreordgan kyninges.
 557. Hæfd ic þa þæs kyninges wic & his fæstenu
gesceawod þe he mid his fyrde in gefaren hæfde.
 559. Ða sona on morgne þæs ða eode porrus se kyning me on
hond mid ealle his ferde & dugoþe þa he hæfde ongieten þæt he
wið me gewinnan ne meahte.
 563. Ond of þæm feondscipe þe us ær betweonum wæs
þæt he seoðþan wæs me freond & eallum greca herige & min
gefera & gefylcea.
 566. And ic him ða eft his rice ageaf & þa ðære
unwendan are þæs rices þe he him seolfa næniges rices ne wende,
þæt he ða me eall his goldhord æteowde, & he þa ægþer ge
mec ge eac eall min werod mid golde gewelgode.
 572. And herculis gelicnisse & libri ðara twegea goda, he
buta of golde gegeat & geworhte & hie butu asette in þæm
eastdæle middangeardes.
 575. Ða wolde ic witan hwæþer ða gelicnissa wæron
gegotene ealle swa he sæde.
 577. Het hie þa þurhborian þa wæron hie buta of golde
gegotene, ða het ic eft þa ðyrelo þe hiora mon þurh cunnode mid golde
forwyrcean & afyllon & het þa ðæm godum bæm onsægdnisse on
secgan.
 582. Þa ferdon we forð & woldan ma wunderlicra þinga
geseon & sceawian & mærlicra.
 584. Ac þa ne gesawon we swa swa we þa geferdon noht elles
buton þa westan feldas & wudu & duna be þæm garsecge, ða
wæron monnum ungeferde for wildeorum & wyrmum.
 588. Þa ferde ic hwæþre be þæm sæ to þon þæt
ic wolde cunnian meahte ic ealne middangeard ybferan swa garsecg beligeð.
 591. Ac þa sægdon me þa londbigengan þæt se sæ
wære to þon þiostre & se garsecg eall, þæt hine nænig mon
mid scipe geferan ne meahte.
 595. Ond ic þa ða wynstran dælas indie wolde geondferan þy
læs me owiht in þæm londe beholen oððe bedegled wære.
 598. Ða wæs þæt lond eall swa we geferdon adrugad &
fen & cannon & hreod weoxan.
 600. Ða cwom þær semninga sum deor of þæm fenne &
of ðæm fæstene, wæs þæm deore eall se hrycg acæglod swelce
snoda hæfde þæt deor seonowealt heafod swelce mona & þæt deor
hatte <foreign>quasi caput luna</foreign> & him wæron þa breost gelice niccres breostum
& heardum toðum & miclum hit wæs gegyred & geteþed.
 607. Ond hit þa þæt deor ofsloh mine þegnas twegen.
 608. Ond we þa þæt deor nowþer ne mid spere gewundigan ne
meahte ne mid nænige wæpne, ac we hit uneaþe mid isernum hamerum &
slecgum gefyldon & hit ofbeoton.
 612. Ða becwoman we syðþan to þæm wudum indie & to
þæm ytemestum gemærum þæs londes & ic þa het þa fyrd
þær wician be þære ea þe biswicmon hatte.
 616. Wæron þa wic on lengo <foreign>l</foreign> furlanga long & swa eac in
brædo.
 617. Woldon we þa to urum swæsendum sittan, wæs hit þa
seo endlefte tid dæges, þa wæs semninga geboden þæt we wæpenu
noman ure tioloden, & us wære micel þearf þæt we us scyldan.
 622. Þa dydon we swa fengon to ussum wæpnum swa us beboden
wæs.
 624. Ða cwom þær micel mængeo elpenda.
 625. Of þæm wudo ungemetlic weorod þara diora.
 626. Cwoman hie to þon þyder þæt hie on ða ure wic
feohtan.
 627. Þa het ic sona þa hors gerwan & eoredmen hleapan up,
& het geniman swina micelne wræd & drifan on horsum ongean þæm
elpendum, for þon ic wiste þæt swin wæron ðæm deorum laðe,
& hiora rying hie meahte afyrhton.
 633. And þa sona þæs þa elpendas ða swin gesawon þa
wæron hie afyrhte, & sona on þone wudu gewiton.
 635. Ond we þa niht on þære wicstowe gesundlice wicodon,
& ic hæfde mid fæstene gefæstnad þæt us nowþer ne deor ne
oðer earfeðo sceððan meahten.
 639. Ða hit þa on morgen dæg wæs, þa ferdon we on
oþer þeodlond india, ða cwoman we on sumne micelne feld.
 641. Ða gesawe þær ruge wifmen, & wæpned men wæron
hie swa ruwe & swa gehære swa wildeor.
 643. Wæron hie nigon fota uplonge, & hie wæron þa men
nacod & hie næniges hrægles ne gimdon.
 646. Ðas men indeos hatað ictifafonas & hie of ðæm
neaheum & merum þa hronfiscas uptugon & þa æton & be
þæm lifdon & þæt wæter æfter druncon.
 649. Mid þy ic þa wolde near þa men geseon & sceawigon,
ða flugon hie sona in þa wæter & hie þær in þæm stan holum
hyddon.
 652. Þa æfter þon gesawon we betweoh þa wudu bearwas &
þa treo healf hundinga micle mængeo, ða cwoman to þon þæt hie
woldon us wundigan.
 655. & we þa mid strælum hie scotodon, & hie sona
onweg aflymdon ða hie eft on þone wudu gewiton.
 657. Þa syððan geferdon we in þa westenn india & we
þa þær noht wunderlices ne mærlices gesawon.
 660. Ond we þa eft in fasiacen þæt lond becwoman þanan we
ær ferdon & we þær gewicodon be þæm neahwætrum & we
þær ure geteld bræddon ealle on æfen, & þær wæron eac
fyr wel monigo onæled.
 664. Ða cwom þær semninga swiðe micel wind &
gebræc, & to þæs unheorlic se wind geweox þæt he þara ura
getelda monige afylde, & he ða eac usse feþerfotnietenu swiðe
swencte.
 669. Ða het ic gesomnigan eft þa geteld & seamas ealle
tosomne, & hie mon þa seamas & þa þing ðara ura wicstowa
earfoðlice tosomne for þæm winde gesomnode.
 672. Ond ða on gehliuran dene & on wearmran we gewicodan.
 674. Mid þy we gewicod hæfdon & ure þing eall gearo,
þa het ic eallne þone here þæt he to swæsendum sæte & mete
þigde, & hie þa swa dydon.
 677. Mid þy hit æfenne nealehte, ða ongunnon þa windas eft
weaxan, & þæt weder hreogan & ungemetlic cele geweox on þone
æfen.
 680. Ða cwom þær micel snaw & swa miclum sniwde swelce
micel flys feolle.
 682. Ða ic þa unmætnisse & micelnisse ðæs snawes
geseah, ða þuhte me þæt ic wiste þæt he wolde ealle þa wicstowe
forfeallan.
 684. Ða het ic þone here þæt hie mid fotum þone snaw
trædon, & þa fyr eall wæron forneah for þære micelnesse
þæs snawes adwæscte & acwencte.
 688. Hwæþere us þær wæs anes þinges eþnes,
þæt se snaw ðær leng ne wunede þonne ane tide.
 690. Ða sona wæs æfter þon swiðe sweart wolcen &
genip, & þa eac cwoman of þæm sweartan wolcne byrnende fyr.
 693. Þa fyr ðonne feollon on þa eorþan swelce byrnende
þecelle & for þæs fyres bryne eall se feld born.
 695. Ða cwædon men þætte hie wendon þæt þæt
wære goda eorre þæt usic þær on becwome.
 697. Ða het ic eald hrægl toslitan & habban wið þæm
fyre & sceldan mid.
 699. Þa seoððan æfter þon we hæfdon smolte niht &
gode siðþan, siððan usic þa earfeðo forleton.
 701. And we ða sioðþan butan orenum þingum mete þigdon
& usic restan, & ic þær þa bebyrgde minra þegna <foreign>v</foreign> hund þe
ðær betweoh ða snawas & earfeþo & þa fyr þe us þær in
þæm wicum on becwoman þæt hie forwurdon & deade wæron.
 707. Ond þa het ic of þære wicstowe sioððan þa ferd
faran forð & we þa foron forð be þæm sæ, & þær ða
hean hos & dene & garsecg ðone æthiopia we gesawon.
 710. Swelce eac þa miclan & þa mæron dune we gesawon
þa mon hateð enesios & þæt scræf libri þæs godes.
 713. Ða het ic þær in bescufan forworhte men þæt ic
wolde gewitan hweþer sio segen soð wære þe me mon ær be þon
sægde, þæt þær nænig mon ingan mehte & eft gesund æfter
þon beon nymþe he mid asegendnisseum ineode in þæt scræf.
 718. And þæt wæs eac æfter þon gecyðed in þara
monna deaðe, for þon ðy þriddan dæge hie swulton ðæs þe hie
in þæt scræf eodon.
 721. Ond ic eaþmodlice & geornlice bæd þa godmægen
þæt hie mec ealles middangeardes kyning & hlaford mid hean sigum
geweorþeden, ond in macedoniam ic eft gelæded wære to olimphiade minre
meder & to minum geswustrum & gesibbum.
 727. Ða wolde ic eft in fasiacen þæt lond feran, mid þy ic
þa ferde mid mine weorede, ða cwoman us þær on ðæm wege twegen
ealde men togeanes.
 730. Ða frægn ic hie & ahsode hwæþer hie owiht
mærlic in þæm londum wisten.
 732. Ða ondsworadon hie mec & sægdon þæt nære mara
weg þonne meahte on tyn dagum geferan.
 734. Hwæþre mid ealle mine weorede somod ic hit geferan ne
mehte for ðara wega nerwette, ac mid feower þusendum monna ic hit geferan
meahte, þæt ic mærlices hwæthwugo gesawe.
 739. Ða wæs ic swiðe bliðe & gefeonde for þæm
hiora wordum.
 740. Ða cwæð ic eft to him & him spræc liðum wordum
to, secgað la mec git ealdon, hwæt þæt sie mærlices &
micellices þæt git mec gehatað þæt ic þær geseon mæge.
 744. Ða andswarode me hiora oðer & cwæð, þu gesiehst
kyning gif þu hit geferest, & þa tu trio sunnan & monan on indisc
& on grecisc sprecende.
 748. Oþer þara is wæpnedcynnes sunnan trio, oþer wifkynnes
þæt monan trio, & hie gesecgað þæm men þe hie frineð,
hwæt godes oþðe yfles him becuman sceal.
 752. Ða ne gelyfde ic him ac wende þæt hi mec onhyscte &
on bismer sægdon.
 754. And ic swa cwæð to minum geferan, Min þrym is from
eastewearde middangearde oþ þæt westan weardne & mec þas
forealdodan elreordegan nu her bysmergeað.
 758. Mynte ic hie haton yflian, ða sworan hie swiðe þæt
hie soð sægdon & noht lugen þara þinga.
 760. Ða wolde ic gecunnian hwæþer hie mec soð sægdon,
& mec mine geferan bædon þæt hie swelcra merþo bescerede ne
wæron, ac ðæt we his gecunnedon hwæþer hit swelc wære ða hit
næs micel to geferanne.
 765. Genom þa mid mec þreo þusendo, & forlet mine fyrd
elcor in fasiacen under pore þæm kyninge & under minum gerefum
ðær abidon.
 769. Ða foran we & usic þa ladteowas læddon þurh þa
wædlan stowe wætres & þurh þa unarefndon lond wildeora &
wyrma þa wæron wunderlicum nomum on indisc geceged.
 773. Mid þy we þa nealehtan ðæm þeodlonde þa gesawon
we ægþer ge wif ge wæpnedmen mid palthera fellum & tigriscum þara
deora hydum gegyryde & nanes oðres brucon.
 777. Mid þy ic þa frægn hie & ahsode hwelcre ðeode
kynnes hie wæron.
 779. Ða ondswarodon hie mec & sægdon on hiora geþeode
þæt hie wæran indos.
 781. Wæs seo stow rum & wynsumo & balzamum & recels
ðær wæs genihtsumnis & þæt eac of þæra treowa telgan weol
& þa men þæs londes bi ðy lifdon & þæt æton.
 785. Mid þy we ða geornlicor þa stowe sceawodon & betwih
þa bearwas eodon, & ic ða wynsumnesse & fægernesse þæs
londes wundrade.
 788. Ða cwom se bisceop þære stowe us togeanes.
 789. Wæs he se bisceop <foreign>x</foreign> fota upheah, & eall him wæs se
lichoma sweart buton þæm toþum ða wæron hwite.
 792. And þa earan him þurh þyrelode, & earhringas
onhongedon of mænigfealdan gimcynne geworhte, & he wæs mid wildeora
fellum gegerwed.
 796. Þa he se bisceop to me cwom, ða grette he me sona &
halette his leodþeawe.
 798. Frægn he eac me to hwon ic þider cwome & hwæt ic
þær wolde.
 799. Þa ondswarode ic hin þæt mec lyste geseon þa halgan
trio sunnan & monan.
 801. Ða ondswarode he, gif þine geferan beoð clæne from
wif gehrine, þonne moton hie gongan in þone godcundan bearo.
 804. Wæs minra geferana mid me þrio hund monna.
 805. Þa het se bisceop mine geferan þæt hie hiora gescie
& ealne heora gerelan him of adyden.
 807. Ond het ic æghwæt swa don swa he us bebead.
 808. Wæs hit þa sio endlefte tid dæges.
 809. Ða bad se socerd sunnan setlgongen for þon sunnan trio
agefeð ondsware æt þæm upgonge & eft æt setlgonge, &
þæt monan triow gelice swa on niht dyde.
 813. Ða ongon ic geornlicor þa stowe sceawigan, & geond
þa bearwas & treowu gongan þa geseah ic þær balzamum þæs
betstan stences genoh of þæm treowum utweallan.
 817. Þæt balzamum ægþer ge ic ge mine geferan þær
betwih þæm rindum noman þæra trio.
 819. Þonne wæron ða halgan trio sunnan & monan on middum
þæm oðrum treowum meahton hie beon hunteontiges fota upheah, & eac
þær wæron oþre treow wunderlicre heanisse ða hatað indeos
bebronas.
 825. Þara triowa heannisse ic wundrade, & cwæð þæt
ic wende þæt hie for miclum wætan & regnum swa heage weoxon.
 827. Ða sægde se bisceop þæt þær næfre in
þæm londum regnes dropa ne cwome ne fugel ne wildeor, ne nænig ætern
wyrm þæt her dorste gesecean ða halgan gemæro sunnan & monan.
 832. Eac þonne he sægde se bisceop þonne þæt eclypsis
wære þæt is þonne ðæs sunnan asprungnis oðþe þære
monan, þæt ða halgan triow swiðe wepen & mid micle sare instyred
wæron, for þon hie ondredon þæt hie hiora godmægne sceoldon beon
benumene.
 838. Ða þohte ic, sægde alexander, þæt ic wolde
onsægdnisse þær onsecgan, ac þa forbead me se bisceop, & sægde
þæt ðæt nære alyfed ænigum men þæt he þær ænig
nyten cwealde oþþe blodgyte worhte, ac mec het þæt ic me to þara
triowa fotum gebæde, þæt sunna & mone me soþre ondswarege
ondwyrdum þara þinga ðe ic frune sioððan þas þing þus gedon
wæron.
 847. Þa gesawon we westan þone leoman sunnan & se leoma
gehran þæm treowum ufonweardum.
 850. Ða cwæð se sacerd lociað nu ealle up & be swa
hwylcum þingum swa ge willon frinan, þence on his heortan deagollice, &
nænig mon his geþoht openum wordum ut ne cyðe.
 854. Mid þy we þa wel neah stodan þam bearwum & þæm
godsprecum, þa ðohte ic on minum mode hwæþer ic meahte ealne
middangeard me on onweald geslean, & þonne sioþþan mid þæm
siogorum geweorþad, ic eft meahte becuman in macedoniam to olimphiade minre
meder, & minum geswustrum.
 863. Ða ondswarode me þæt triow indiscum wordum & þus
cwæd.
 864. Ða unoferswyðda alexander in gefeohtum þu weorðest
cyning & hlaford ealles middangeardes, ac hwæþre ne cymst þu on
þinne eþel ðonan þu ferdest ær, for þon ðin eþel hit swa be
þinum heafde & fore hafað aræded.
 870. Ða wæs ic ungleaw þæs geþeodes þara indiscra
worda þe þæt triow me to spræc, ða rehte hit me se bisceop &
sægde.
 873. Mid þy hit mine geferan gehyrdon þæt ic eft cwic ne
moste in minne eþel becuman, ða wæron hie swiðe unrote for þon.
 876. Þa wolde ic eft on þa æfentid ma ahsian, ac þa næs
se mona þa gyt uppe.
 878. Mid þy we þa eft eodon in þone halgan bearo, & we
þa eft be þæm treowum stodan gebædon us þa sona to þæm treowum
swa we ær dydon.
 882. And ic eac in mid mec gelædde mine þrie ða getreowestan
frynd, ða wæron mine syndrige treowgeþoftan, þæt wæs ærest
perticam, & clitomum, & pilotan, for þon ic me ne ondred þæt me
þæra ænig beswice, for þon þær næs riht on þære stowe
ænigne to acwellanne for þære stowe weorþunge.
 889. Ða þohte ic on minum mode & on minum geþohte on
hwelcre stowe ic sweltan scolde.
 892. Mid þy ða ærest se mona upeode þa gehran he mid his
sciman þæm triowum ufeweardum & þæt triow ondswarode þæm
minum geþohte & þus cwæð, alexander fulne ende þines lifes þu
hæfst gelifd, ac þys æftran geare þu swyltst on babilone on maius
monðe from þæm þu læst wenst from þæm þu bist beswicen.
 900. Ða wæs ic swiðe sariges modes, & þa mine frynd
swa eac þa me þær mid wæron.
 902. And hie weopon swiðe, for þon him wære min gesynto
leofre þonne hiora seolfra hælo.
 904. Ða gewiton we to urum geferum eft, & hie woldon to hiora
swæsendum sittan, & ic wolde for þæm bysegum mines modes me
gerestan.
 908. Ac þa bædon mec mine geferan þæt ic on swa micelre
modes unreto & nearonisse mec selfne mid fæstenne ne swencte.
 911. Þigde ða tela micelne mete wið mines modes willan, &
þa tidlice to minre reste eode for þon ic wolde beon gearo æt sunnan
upgonge þæt ic eft in geeode.
 915. Ða on morgne mid þy hit dagode, þa onbræd ic &
þa mine getreowestan frynd aweahte þæt ic wolde in þa halgan stowe
gan.
 919. Ac þa reste hine se bisceop þa giet, & mid wildeora
fellum wæs gegerwed & bewrigen.
 921. And irenes & leades þa men on þæm londum
wædliað & goldes genihtsumiað & be ðæm balzamum þa men in
þæm londe lifgeað & of ðæm neahmunte wealleð hluter wæter
& fæger & þæt swiðe swete.
 926. Þonne drincað þa men þæt & by lifigeað.
 927. And þonne hie restað, þonne restað hie buton bedde
& bolstre, ac on wildeora fellum heora bedding bið.
 930. Ða awehte ic þone bisceop, hæfde se bisceop þreo hund
wintra on yldo.
 932. Mid þy he þa se bisceop aras, ða eode ic on þa
godcundan stowe & þa þriddan siðe þæt sunnan treow ongon frinan
þurh hwelces monnes hond min ende wære getiod, oððe hwelcne endedæg
min modor oþðe min geswuster nu gebidan scoldon.
 939. Þa ondswarode me þæt treow on grecisc & þus
cwæð, Gif ic þe þone gesecge þines feores yþelice þu ða wyrde
oncyrrest & his hond befehst.
 943. Ac soð ic þe secge þæt yb anes geares fyrst &
eahta monað þu swyltst in babilone, nalles mid iserne acweald swa ðu
wenst ac mid atre.
 946. Ðin modor gewiteð of weorulde þurh scondlicne deað,
& unarlicne, & heo ligeð unbebyrged in wege fuglum to mete &
wildeorum.
 949. Þine sweostor beoð longe gesæliges lifes.
 951. Ðu þonne ðeah þu, þu lytle hwile lifge hweþre ðu
geweorðest an cyning & hlaford ealles middangeardes.
 953. Ac ne frign ðu unc nohtes ma ne ne axa, for þon wit
habbað oferhleoðred þæt gemære uncres leohtes, ac to fasiacen &
porre þæm cyninge eft gehworf þu.
 957. And fer ðy þa weopon mine geferan, for þon ic swa lytle
hwile lyfigan moste.
 959. Ac þa forbead hit se bisceop þæt hi ne weopon, þy
læs þa halgan treow þurh heora wop & tearas abulgen.
 962. Ond ne geherde ða ondsware þara treowa ma manna þonne
þa mine getreowestan freond, Ond hit nænig mon ut cyþan ne moste þy
læs þa elreordegan kyningas ðe ic ær mid nede to hyrsumnesse gedyde,
þæt hie on þæt fægon þæt ic swa lytle hwile lifgean moste.
 969. Ne hit eac ænig mon þære ferde ðon ma ut mæran
moste þy læs hie for ðon ormode wæron & þy sænran mines
willan & weorðmyndo, ðæs hie mid mec to fromscipe geferan scoldon.
 974. Ond me næs se hrædlica ende mines lifes swa miclum
weorce swa me wæs þæt ic læs mærðo gefremed hæfde þonne
min willa wære.
 977. Ðas þing ic write to þon min se leofa magister þæt
þu ærest gefeo in þæm fromscipe mines lifes & eac blissige in
þæm weorðmyndum.
 980. Ond eac swelce ecelice min gemynd stonde & hleonige
oðrum eorðcyningum to bysne, ðæt hie witen þy gearwor þæt min
þrym & min weorðmynd maran wæron, þonne ealra oþra kyninga þe
in middangearde æfre wæron.

END_TEXT
START_TEXT

Marv
B22.2.
The Marvels of the East: Rypins 1924, 51-67.



 1.1. Seo landbuend on fruman from antimolime þæm lande,
þæs landes is on gerime þæs læssan milgetæles þe stadio hatte
fif hund, & þæs miclan þe leones hatte þreo hund & eahta &
<foreign>lx</foreign>.
 1.7. On þæm ealande bið micel mænegeo sceapa.
 1.8. And þanon is to babilonian þæs læssan milgetæles
stadio hundteontig & eahta & <foreign>lx</foreign>, & þæs miclan milgetæles
þe leones hatte fiftyne & hundteontig.
 2.1. Seo londbunis is swyðust cepemonnum geseted, þær
beoð weðras acenned on oxna micelnesse þa buað oð meda burh.
 2.6. Þære burge nama is archemedon.
 2.7. Sio is mæst to babilonia burh.
 2.7. Þonon syndon þæs læssan milgetæles stadi <foreign>ccc</foreign>
& þæs maran þe leon hatte <foreign>cc</foreign> from archemedon.
 2.10. Þær syndon þa miclan mærða þæt syndon þa
weorc þe se micla macedonisca alexsander het gewyrcan.
 2.12. Þæt land is on lenge, & on bræde <foreign>cc</foreign> þæs
læssan milgetæles stadi & þæs miclan þe leones hatte <foreign>c xxx</foreign>
& healf mil.
 3.1. Sum stow is mon fereð to þære readan sæ.
 3.2. Seo is haten lentibelsinea, þæm beoð henna acenned
onlice þonne þe mid us beoð reades heowes.
 3.6. Gif hi hwylc man niman wile oþþe him o æthrineð
þonne forbærnað hy sona eal his lic.
 3.8. Þæt syndon ungefrægelicu liblac.
 4.1. Eac þonne þær beoð wildeor acenned.
 4.2. Þa deor þonne hy mannes stefne gehyrað, þonne fleoð
hy feor.
 4.5. Þa deor habbað eahta fet, & wælcyrian eagan, &
twa heafdu.
 4.6. Gif him hwylc mon onfon wille þonne hiera lichoman þæt
hy onælað.
 4.8. Þæt syndon þa ungefrægelicu deor.
 5.1. Þeos stow hafað nædran.
 5.1. Þa nædran habbað twa heafdu, þara eagan scinað
nihtes swa leohte swa blæcern.
 6.1. On sumon lande eoselas beoð acende þa habbað swa micle
hornas swa oxan.
 6.4. Þa syndon on þære mæstan wæstene þæt is on
þa suð healfe from babiloniam þa buað to þæm readan sæ, for
þara nædrena mænego þe in þæm stowum beoð þa hatton
corsias.
 6.10. Þa habbað swa micle hornas swa weðeras.
 6.11. Gif hy hwilcne man sleað oþþe a æthrineð þonne
swylteð he sona.
 6.13. On þam landum bið pipores genihtsumnis.
 6.14. Þone pipor healdaþ þa næddran on heora geornnesse.
 6.15. Þone pipor mon swa nimeð þæt mon þa stowe mid fyre
onæleð & þa nædran þonne of dune on þa eorþan þæt
fleoð, for þon se pipor bið sweart.
 6.18. From babiloniam oð persiam þa burh þar se pipor
weaxeð is þæs læssan milgeteles þe stadia hatte eahta hund mila.
 6.20. Of þæm is geteald þæs miclan milgeteles þe leones
hatte <foreign>vi</foreign> hund & <foreign>xxiii</foreign>, & an healf mil.
 6.22. Seo stow is unwæstmberenlicu for þara nædrena
mænego.
 7.1. Eac swylce þær beoð cende healfhundingas þa syndon
hatene conopenas.
 7.3. Hy habbað horses mana & eoferes tuxas & hunda heafdu
& heora oroð bið swylce fyres leg.
 7.7. Þas land beoð neah þæm burgum þe beoð eallum
worldwelum gefylled, þæt is on þa suð healfe egyptana landes.
 8.1. On sumon lande beoð men acende þa beoð on lenge syx
fotmæla.
 8.2. Hi habbað beardas oþ cneow side & feax oð helan.
 8.3. Homodubii hy syndon hatene, þæt beoð twimen, & be
hreawum fixum hy lifiað & þa etaþ.
 9.1. Capi hatte seo ea in þære ilcan stowe þe is haten
gorgoneus, þæt is wælkyrging.
 9.2. Þær beoð cende ametan swa micle swa hundas.
 9.3. Hy habbaþ swelce fet swa græshoppan, hy syndon reades
heowes & blaces heowes.
 9.5. Þa æmettan delfað gold up of eorþan from foran nihte
oð ða fiftan tid dæges.
 9.7. Þa men þe to þon dyrstige beoð þæt hi þæt
gold nimen þonne lædað hy mid him olfendan meran mid hyra folan &
stedan.
 9.9. Þa folan hy gesælað ær hy ofer þa ea faren.
 9.10. Þæt gold hi gefætað on þa meran & hy sylfe
onsittað & þa stedan þær forlætað.
 9.12. Þonne þa æmettan hy onfindað & þa hwile þe
þa æmettan embe þone stedan abysgode beoð.
 9.14. Þonne þa men mid þam meran & mid þam golde ofer
þa ea fareð.
 9.16. Hy beoð swa hrædlice ofer þære ea þæt men
wenað þæt hy fleogan.
 10.1. Betwih þysson twam ean is londbunis locotheo hatte,
þæt is betwih nile & bryxontes geseted.
 10.3. Seo nil is ealdor fullicra ea, & heo floweð of egypta
lande.
 10.4. And hi nemnað þa ea archoboleta þæt is haten
þæt micle wæter.
 10.6. On þyssum stowum beoð acende þa miclan mænego
olfenda.
 11.1. Ðær beoð cende men, hy beoð fiftyne fota lange &
hy habbað hwit lic & twa neb on anum heafde, fet & cneowu swyðe
reade, & lange nosa & sweart feax.
 11.7. Þonne hy cennan willað þonne farað hy on scipum to
indeum, & þær hyra gecynda in world bringaþ.
 12.1. Ciconia in gallia hatte þæt land þær beoð men
acende on ðrys heowes, þara heafdu beoð gemonu swa leona heafdu, &
hi beoð <foreign>xx</foreign> fota lange & hy habbað micelne muð swæ fon.
 12.8. Gyf hwylcne monnan on þæm landum ongitað oððe
geseoþ oððe him hwilc man folgiende bið, þonne feor hi fleoð &
blode hy swætað.
 12.11. Þas beoð men gewende.
 13.1. Begeondan brixonte þære ea east þonon beoð men
acende lange & micle, þa habbað fet & sconcan <foreign>xii</foreign> fota lange,
sidan mid breostum seofon fota lange.
 13.7. Hostes hy synd nemned cuþlice.
 13.9. Swa hwylcne man swa hy gelæccað þonne fretað hi
hyne.
 14.1. Ðonne seondon wildeor þa hatton lertices.
 14.3. Hy habbað eoseles earan & sceapes wulle & fugeles
fet.
 15.1. Þonne syndon oþere ealond suð from brixonte on þon
beoð men buton heafdum.
 15.3. Þa habbað on hyra breostum heora eagan & muð.
 15.6. Hy seondon eahta fota lange & eahta fota brade.
 16.1. Ðar beoð dracan cende, þa beoð on lenge
hundteontiges/ fotmæla lange & fiftiges.
 16.2. Hy beoð greate swa stænene swears micle.
 16.3. For þara dracena micelnesse ne mæg nan manna yþelice
on þæt land gefaran.
 17.1. From þisse stowe is oðer rice on þa suð healfe
garsegcges, þæt is geteald þæs læssan milgeteles þe stadia hatte
<foreign>ccc & xxxiii</foreign>, & þæs miclan þe leones hatte <foreign>cc liii</foreign> & an
mil.
 17.7. Þær beoð cende homodubii þæt beoð twylice
twimen Hy habbaþ oð ðone nafolan on menniscum gesceape & syþþan
on eoseles gelicnesse & hy habbað longe sconcan swa fugelas &
liþelice stefne.
 17.11. Gif hy hwilcne man on þæm landum ongytað oððe
geseoð þonne fleoð hy feor.
 18.1. Ðonne is oþer stow elreordge men beoð on, & þa
habbað cynigas under þara is geteald <foreign>c</foreign>.
 18.5. Þæt syndon þa wyrstan men & þa elreordegestan.
 18.6. And þar syndon twegen seaþas, oþer is sunnan oþer
monan.
 18.8. Se sunnan seað se bið dæges hat & nihtes ceald,
& se monan seað se bið nihtes hat & dæges ceald.
 18.10. Heora widnes is <foreign>cc</foreign> þæs læssan milgeteles stadia
and þæs maran þe leones hatte <foreign>cxxxiii</foreign> & an healf mil.
 19.1. ON þisse stowe beoð treowcyn þa beoð lawernbeame
& eletreowum onlice.
 19.3. Of þæm treowum balzamum se deorweorðesta ele bið
acenned.
 19.6. Seo stow is þæs læssan milgeteles þe stadia hatte
<foreign>c li</foreign> & þæs miclan þe leones <foreign>lii</foreign>.
 20.1. Ðonne is sum ealond in þære readan sæ, þær is
mancyn þæt is mid us donestre nemned, þa syndon geweaxene swa frihteras
fram þam heafde oð ðone nafolan, & se oðer dæl bið mennisce
onlic.
 20.9. And hy cunnon mennisce gereord.
 20.10. Þonne hy fremdes cynnes mannan geseoð, þonne nemnað
hy hyne & his magas cuþra manna naman, & mid leaslicum wordum hy hine
beswicað, & hine gefoð, & æfter þan hy hine fretað ealne
buton þon heafde & þonne sittað & wepað ofer þam heafde.
 21.1. Ðonne is east þær beoð men acende þa beoð on
wæstme fiftyne fota lange & <foreign>x</foreign> brade.
 21.3. Hy habbað micel heafod & earan swæ fon.
 21.3. Oþer eare hy him on niht underbredað, & mid oþran
hy wreoð him.
 21.7. Beoð þa earan swiðe leohte & hy beoð swa on
lichoman swa hwite swa meolc.
 21.10. Gyf hy hwilcne mannan on þæm lande geseoð oðþe
ongytað, þonne nymað hy hyra earan him on hand & fleoð swyðe, swa
hrædlice swa is wen þæt hy fleogen.
 22.1. Ðonne is sum ealond on þæm beoð men acende þara
eagan scinaþ swa leohte swa man micel blacern onele þeostre nihte.
 23.1. Ðonne is sum ealond þæt is þæs læssan
milgeteles þe stadia hatte on lenge & on bræde <foreign>ccc & lx</foreign>, &
þæs miclan þe leones hatte <foreign>cx</foreign>.
 23.6. Þær wæs getymbro on beles dagum & iobes temple of
isernum geworcum & of glæs gegotum.
 23.8. And on þære ilcan stowe is æt sunnan upgange setl
quietus þæs stillestan bisceopes se nænine oþerne mete ne þige
buton sæ ostrum & be þam he lifede.
 24.1. Ðonne is gylden wingeard æt sunnan upgonge se hafað
bergean hundteontiges fotmæla & fiftiges.
 24.3. Of þæm bergean beoð cende saragimmas.
 25.1. Ðonne is oþer rice on babilonia landum þær is seo
mæste dun betwih meda dune & armoenia.
 25.4. Seo is ealra duna mæst & hyhst.
 25.6. Þær syndon gedefelice menn þa habbað him to
cynedome þone readan sæ & to anwalde.
 25.8. Þær beoð cende sarogimmas.
 26.1. Ymb þas stowe beoð wif acenned, þa habbað beardas swa
side oð hyra breost, & horses hyda hy habbað him to hrægle gedon.
 26.3. Þa syndan hundicgean swiðast nemde, & fore
hundum/ tigras & leon & loxas þæt hy fedað þæt syndon þa
cenestan deor.
 26.7. And ealra þara wildeora cyn þe on þære dune acende
beoð mid heora scin þæt hy gehuntiaþ.
 27.1. Ðonne syndan oþere wif þa habbað eoferes tuxas &
feax oð helan side, & oxan tægl on lendunum.
 27.5. Þa wif syndon þryttyne fota lange & hyra lic bið on
marmorstanes hiwnesse.
 27.8. And hy habbað olfendan fet & eoseles teð.
 27.9. Of hyra micelnesse hy gefylde wæron from þæm miclan
macedoniscan alexandre.
 27.14. Þa cwealde he hy þa he hy lifiende oferfon ne mehte, for
þon hy syndon æwisce on lichoman & unweorþe.
 28.1. Be þæm garsecge is wildeora cyn þa hatton catinos
þær syndon freawliti deor.
 28.4. And þær syndon men þe be hreawum flæsce, & be
hunie hy lifiað.
 29.1. On þæm wynstran dæle þæs rices þe þa deor on
beoð catinos, & þær beoð gæstliþende men, cyningas þa
habbaþ under monigfealde leod hatan.
 29.6. Heora landgemæra buaþ neah þæm garsecge.
 29.9. Þanon fræm þæm wynstran dæle syndon fela
cyninga.
 30.1. Ðis mancyn lyfað fela geara, & hy syndon fremfulle
men.
 30.3. Gif hwilc mon him to cymð þon gifað hy him wif ær hy
hine onweg læten.
 30.7. Se macedonisca alexander þa he him to com, þa wæs he
wundrende hyra menniscnesse, ne wolde he hi cwellan ne him nan laðdon.
 31.1. Ðonne syndon treowcyn on þæm þa deorwyrþystan
stanas synd of acende, þonon hy growað.
 32.1. Ðær moncyn is seondon sweartes hyiwes on onsyne, þa
mon hateð sigelwara.

END_TEXT
START_TEXT

Lap
B22.3.
Lapidary: Evans and Serjeantson 1933, 13-14.



 1. Her onginð embe twelf derwyrðan stanas & gimmas þe we
leornudan in pocalipsis þære bec.
 3. Ðæt æreste gimcynn is þæt is blac & grene,
& þa hiw syndon buto togædere gemencgede, & sindon on naman
geaspis haten.
 5. Oþær is saphyrus, se is sunnan gelic, & on him
standað/ swilce gildene steorran.
 6. Ðridde is calcedonius haten, se ys byrnendum blacerne gelic.
 7. Feorþa smaragdus, se ys swiðe grene.
 8. Fyfta sardonix is haten, se is blode licost.
 9. Syxta onichinus is haten, se is ge brun & hæwen.
 10. Seofoða sardius haten, se is luttran blode gelic.
 11. Ehtoþa is berillus haten, se is luttran wætere gelic.
 12. Nigoþa is crisoprassus haten, se is grenum lece gelic, &
swilce him grene steorran of scinan.
 13. Andlyfta is topazius haten, se is golde gelic.
 14. Twelfta is carbunculus haten, se is byrnende glede gelic.
 16. Sum stan is þe adamans hatte, nele hine isern ne style ne
awiht heardes gretan, ac ælc bið þe forcuðra þe hine greteð.
 18. Sum stan hatte magneten, gif þæt isern bið bufan
þæm stane, hit wyle feallan on þane stan, gyf se stan bið bufan, hit
wile springan up ongean þæne stan.
 21. Abestus hatte sum stancynn on claudea rice.
 21. Gif he wyrð onbyrnede, ne mæg hine wæter ne wind
adwæscan.
 23. Sum stan is on persa rice, gif þu hine mid handa ahrinest, he
birneð sona.
 24. Se stan is haten piriten.
 24. Seleten hatte sum stan þæs gecyndu sind þæt he mid
wexsendan monan wexseð & mid waniendan wanað.
 26. Se stan bið gemet on persa rice.
 27. Sum stan hatte alexandrius.
 27. Se bið hwit & cristallum gelic.
 29. Sum stan is þe stircites hatte, in lucania man findeð, se
is in sealfe se betsta.
 30. Sum stan is cathotices haten, þone man findeð on corsia
lande, se wile cleofian on wihta gewilcere þe him hrineð.
 32. Sum stan is þe mocritum hatte, ne bið næfre niht to
þæs þystre þæt twegen heras ne magun gefeohtan heom betwinan, &
he is eac wið dricræftum god.
 35. An stan is in Sicilia, acates haten, se wæs on Pires
hyrnesse persea cyninges, þæs ansine is swilce an man pipige mid nigon
pipan & an man hearpige.
 37. Se mæg wið æghwylcum attre & duste.

END_TEXT
START_TEXT

Charm 1 (Storms)
B23.1.1.
Prose Charms and Charm Headings: Storms 1948, no. 12.



 1. Gif feoh sy undernumen.
 2. Gif hit sy hors, sing þis on his fetera oððe on his
bridel.
 3. Gif hit si oðer feoh, sing on þæt hofrec and ontend <foreign>III</foreign>
candella, dryp ðriwa þæt weax.
 4. Ne mæg hit nan man forhelan.
 5. Gif hit sy oþer orf, þonne sing ðu hit on <foreign>IIII</foreign> healfa
ðin, and sing ærest uprihte hit.

END_TEXT
START_TEXT

Charm 2 (Storms)
B23.1.2.
Prose Charms and Charm Headings: Storms 1948, no. 48.



 1. Wið ealra feoda grimnessum.

END_TEXT
START_TEXT

Charm 3 (Storms)
B23.1.3.
Prose Charms and Charm Headings: Storms 1948, App. nos. 4-6.



 1. Wið sarum eagum.
 2. Wið sarum earum.
 3. Wið magan seocnesse.

END_TEXT
START_TEXT

Charm 4 (Storms)
B23.1.4.
Prose Charms and Charm Headings: Storms 1948, no. 11A.



 1. Gyf feoh sy underfangen.
 2. Gyf hit sy hors, sing on his feteran oþþe on his bridele.
 3. Gyf hit sy oðer feoh, sing on þæt fotspor, and ontend
þreo candela and dryp on þæt hofrec þæt wex þriwa.
 4. Ne mæg hit þe nan mann forhelan.
 6. Gif hit sy innorf, sing þonne on feower healfe þæs huses
and æne on middan.
 8. <foreign>Crux Christi reducat. Crux Christi perfurtum periit, inventa
est. Abraham tibi semitas, vias, montes concludat, Job et flumina. Ad iudicium
ligatum perducat</foreign>.
 13. Judeas Crist ahengon, þæt heom com to wite swa strangan.
 15. Gedydon him dæda þa wyrrestan, hy þæt drofe
onguldon.
 17. Hælan hit heom to hearme micclum, for þam hi hyt forhelan
ne mihtan.


END_TEXT
START_TEXT

Charm 5 (Cockayne)
B23.1.5.
Prose Charms and Charm Headings: Cockayne 1864-6, III, 286.



 1. Gyf feoh sy underfangen, gif hit hors sy sing on his feteran
oþþe on his bridele, gif hit sy oðer feoh sing on þæt fotspor &
ontend þreo candela & dryp on þæt hofræc þæt wex þriwa.
 4. Ne mæg hit þe nan mann forhelan.
 5. Gif hit sy innorf sing þonne on feower healfe þæs huses
& æne on middan, <foreign>Crux Christi reducat, Crux Christi per furtum periit
inuenta est abraham tibi semitas uias montes concludat iob and flumina ad
iudicium ligatum perducat</foreign>.
 9. Iudeas Christi ahengon, þæt heom com to wite swa
strangum/, gedydon him dæda þa wirrestan, hy þæt drofe onguldon
hælan hit heom to hearme micclum for þam þe hi hit forhelan ne mihtan.

END_TEXT
START_TEXT

Charm 6 (Storms)
B23.1.6.
Prose Charms and Charm Headings: Storms 1948, no. 11B.



 1. Gif feoh sy undernumen.
 2. Gif hit sy hors, singon his feotere oððe on his bridels.
 3. Gif hit sy oðer feoh, sing on þæt hofrec, and ontend
ðreo candela and dryp on þæt hofrec wæx ðriwa.
 4. Ne mæg hit ðe manna forhelan.
 6. Gif hit sy inorf, sing on feower healfa þæs huses and
æne on middan.
 8. <foreign>Crux Christi reducat. Crux Christi per furtum periit, inventa
est. (10) Abraham tibi semitas, vias, montes concludat, Job et flumina. Ad
iudicium ligatum perducat</foreign>.
 13. Judeas xri Crist ahengon, ðæt him com to wite swa
strangum.
 15. Gedydon heom dæda þa wyrstan, hi þæt drofe
forguldon.
 16. Hælon hit him to hearme miclum, and heo hit na forhelan ne
mihton.

END_TEXT
START_TEXT

Charm 7 (Zupitza)
B23.1.7.
Prose Charms and Charm Headings: Zupitza 1892, 364-5.



 1. Gyf ðe ðynce, þæt ðine fynd þwyrlice ymbe þe
ðrydian, ðonne gang þu on gelimplicere stowe and þe ða halgan rode to
gescyldnesse geciig and asete þe aðenedum earmum and cweð þus ærest:
<foreign>Ave, alma crux, que mundi pretium portasti, que uexilla regis eterni ferebas,
in te enim Christus triumphauit, in te et ego miser peccator, famulus tuus
Nomen. O sancta crux, omnes in nos insurgentes uincamus per</foreign>.
 7. Sing ðonne þas salmas oð ende: <foreign>Domine deus meus, in te
speraui, Vsque quo, domine, Exaudi, domine III Kyrrieleison. Pater noster.
Preces Per signum sancte crucis, (10) Adoramus te, Christe, Salua nos, Christe,
Redemtor et saluator noster unice et unigenite fili dei, qui per crucis
patibulum uim et fortitudinem Satane destruxisti, concede, ut ego miser et
peccator famulusque tuus No sancte signo crucis munitus ac protectus omnium
mihi aduersantium machinas dirumpere ualeam. Gui uiuis etc</foreign>.
 15. Stand þonne up sume hwile and sing ðisne sealm oð ende
aþenedum earmum: <foreign>Domine, quid multiplicati</foreign>, and cweð þær æfter
þas bledsunge: <foreign>Hoc signaculo sancte crucis prosternantur, domine, omnes
inimici mei tam uisibiles, quam inuisibiles, tam presentes, quam absentes, tam
potentes quam impotentes. Amen</foreign>.
 19. Sing þisne salm oð ende and sing hine aþenedum earmum swa
oft, swa ðu oftost mæge: <foreign>Ad te domine, leuaui, Kyrrieleison. Pater
noster. Preces. Hoc signum crucis erit in celo, cum dominus ad iudicandum
uenerit, per signum sancte crucis, omnis terra, domine, exaudi orationem, deus,
qui per crucem et passionem tuam redemisti mundum, libera me, domine, ab
omnibus peccatorum meorum periculis et ab omnium machinis aduersariorum meorum.
Qui uiuis</foreign>.
 26. And wyrc swyþe gelome Cristes rode tacen on ðinum heafde
and cweð þis gelome: <foreign>Ecce crucem domini</foreign>, and cweþ ðis þonne: <foreign>Hoc
signaculo sancte crucis</foreign>.

END_TEXT
START_TEXT

Charm 8 (Ker)
B23.1.8.
Prose Charms and Charm Headings: Ker 1957, 161.<P>Citation is a single sentence following ed.</P>



 1. He mæg alysan gastas of helle wite.

END_TEXT
START_TEXT

Charm 9.1 (Cockayne)
B23.1.9.1.
Prose Charms and Charm Headings: Cockayne 1864-6, III, 295.



 1. Wið poccas.
 2. Wið geswell.
 3. Wið gedrif.

END_TEXT
START_TEXT

Charm 9.2 (Storms)
B23.1.9.2.
Prose Charms and Charm Headings: Storms 1948, no. 34.



 1. Se engel brohte þis gewrit of heofonum and lede hit on uppan
Sanctus Petrus weofud on Rome.
 3. Se þe þis gebed singð on cyrcean, þonne forstent hit him
sealtera sealma.
 4. And se þe hit singð æt his endedæge, þonne forstent
hit him huselgang.
 6. And hit mæg eac wið æghwilcum uncuþum yfele,
ægðer ge fleogendes ge farendes.
 7. Gif hit innon bið, sing þis on wæter, syle him drincan.
 8. Sona him bið sel.
 8. Gif hit þonne utan si, sing hit on fersce buteran and smere
mid þæt lic.
 9. Sona him kymð bot.
 10. And sing þis ylce gebed on niht ær þu to þinum reste
ga, þonne gescylt þe God wið unswefnum þe nihternessum on menn
becumað/, oð ende.

END_TEXT
START_TEXT

Charm 9.3 (Storms)
B23.1.9.3.
Prose Charms and Charm Headings: Storms 1948, no. 69.



 1. Gif þu wille gan in to þinum hlaforde oþþe to kyninge
oþþe to oþrum menn oððe to gemote, þonne bær þu þas stafas
mid þe.
 3. Þonne bið he þe liþe and blið.

END_TEXT
START_TEXT

Charm 10 (Storms)
B23.1.10.
Prose Charms and Charm Headings: Storms 1948, no. 82.



 1. Þis is man sceal singan nigon syþon wiþ utsiht on an
hrerenbræden æg þry dagas.
 3. <foreign>Ecce dol gola ne dit dudum bethe cunda bræthe cunda.
Elecunda ele uahge macte me erenum. Ortha (5) fuetha la ta uis leti unda.
Noeuis terre dulge doþ</foreign>.
 6. Pater noster oþ ende.
 6. And cweþ symle æt þam <foreign>drore huic</foreign> ðæt is.

END_TEXT
START_TEXT

Charm 11 (Ker)
B23.1.11.
Prose Charms and Charm Headings: Ker 1957, 200.



 1. Wið fotcoþe.
 1. Singe man þas fers ærest <foreign>sancta marina dominus regnauit.
Et cantate domino Et in omnem terram</foreign> and be sancte eadwarde and be sancte
grimbalde <foreign>posuisti domine et per capud eius</foreign> and be sancta bride <foreign>offerentur
regi firgines</foreign> and be sancta ceadda <foreign>amauit eum dominum</foreign> and biddan drihten and
þas halgan þæt him gescilde wið þan coþe.

END_TEXT
START_TEXT

Charm 12.1 (Cockayne)<extent></extent>
B23.1.12.1.
Prose Charms and Charm Headings: Cockayne 1864-6, I, 397.



 1. Mædere cið on þinre hyfe þonne ne aswonð nan man
þine beon ne hi man ne mæg forstelan þa hwile þe se cið on
þære hyfe bið.

END_TEXT
START_TEXT

Charm 12.2 (Storms)<extent></extent>
B23.1.12.2.
Prose Charms and Charm Headings: Storms 1948, no. 85.



 1. Þis is sancte columcille circul.
 2. Writ þysne circul mid þines cnifes orde on anum mealmstane
and sleah ænne stacan on middan þam ymbhagan, and lege þone stan on
uppan þam stacan, þæt he beo eall under eorðan, butan þam
gewritenan.

END_TEXT
START_TEXT

Charm 12.3 (Storms)<extent></extent>
B23.1.12.3.
Prose Charms and Charm Headings: Storms 1948, no. 86.



 1. Þonne þe man hwet forstele, awrit þis swigende and do on
þinne wynstran sco under þinum ho, þonne geacsaxt þu hit sona.

END_TEXT
START_TEXT

Charm 12.4 (Storms)<extent></extent>
B23.1.12.4.
Prose Charms and Charm Headings: Storms 1948, no. 50.



 1. Þis is þinan yrfe to bote.
 2. Sing ymb þin yrfe ælce æfen him to helpe.

END_TEXT
START_TEXT

Charm 12.5 (Ker)<extent></extent>
B23.1.12.5.
Prose Charms and Charm Headings: Ker 1957, 300.



 1. Lange sticcan feðerecgede, and writ on ægðerne sticcan.
 2. Ælcere ecge an pater noster oð ende.
 2. And lege þone an þam berene on þa flore, and þone
oðerne on ofer þam oðrum sticcan þæt þær si rode tacn on.
 5. And nim of ðam gehalgedan hlafe þe man halgie on
hlafmæssedæg feower snæda & gecryme on þa feower hyrna þæs
berenes.
 6. Þis is þeo bletsung þærto.
 7. Þis is seo oðer bletsung.

END_TEXT
START_TEXT

Charm 13.1 (Storms)<extent></extent>
B23.1.13.1.
Prose Charms and Charm Headings: Storms 1948, no. 77.



 1. Gif men ierne blod of nebbe to swiðe, sume þis writað.
 2. Ge horse ge men blod seten.

END_TEXT
START_TEXT

Charm 13.2 (Storms)<extent></extent>
B23.1.13.2.
Prose Charms and Charm Headings: Storms 1948, no. 78.



 1. Wið þone dworh on <foreign>III</foreign> oflætan writ.

END_TEXT
START_TEXT

Charm 14 (Ker)
B23.1.14.
Prose Charms and Charm Headings: Ker 1957, 356.



 1. Wið blodryne.
 1. Writ ðæt.

END_TEXT
START_TEXT

Charm 15.1 (Storms)<extent></extent>
B23.1.15.1.
Prose Charms and Charm Headings: Storms 1948, no. 45.



 1. Wiþ wif bearn eacenu.
 2. Writ ðis on wexe ðe næfre ne com to nanen wyrce, and bind
under hire swiðran fot.

END_TEXT
START_TEXT

Charm 15.2 (Storms)<extent></extent>
B23.1.15.2.
Prose Charms and Charm Headings: Storms 1948, no. 49.



 1. Wiþ gestice.
 2. Wrið Cristes mæl, and sing ðrywe ðær an ðis and
Pater Noster.

END_TEXT
START_TEXT

Charm 15.3 (Storms)<extent></extent>
B23.1.15.3.
Prose Charms and Charm Headings: Storms 1948, no. 41.



 1. Wið uncuðum swyle.
 2. Sing on ðine læcefinger <foreign>III Pater Noster</foreign>, and writ ymb
þæt sare and cweð.
 4. <foreign>Fuge diabolus, Christus te sequitur. Quando natus est Christus,
fugit dolor</foreign>.
 6. And eft <foreign>III Pater Noster</foreign> and <foreign>III Fuge diabolus</foreign>.

END_TEXT
START_TEXT

Charm 15.4 (Ker)<extent></extent>
B23.1.15.4.
Prose Charms and Charm Headings: Ker 1957, 410.



 1. Wið toðece.

END_TEXT
START_TEXT

Charm 16 (Ker)
B23.1.16.
Prose Charms and Charm Headings: Ker 1957, 435.



 1. Wid blodrine of nosu, wriht on his forheafod on cristes mel.

END_TEXT
START_TEXT

Charm 17.1 (Stokes)<extent></extent>
B23.1.17.1.
Prose Charms and Charm Headings; Stokes 1891, 144-5.



 1. Þis man sceal wið þæt gedrif writan on þreom
leacbladan and his naman þærmid, Eugenius, Stephanus, Portarius,
Dyonisius, Sambucius, Cecilius, et Cyriacus.

END_TEXT
START_TEXT

Charm 17.2 (Ker)<extent></extent>
B23.1.17.2.
Prose Charms and Charm Headings: Ker 1957, 458.



 1. Wið blodryne.

END_TEXT
START_TEXT

Charm 18 (Nap)
B23.1.18.
Prose Charms and Charm Headings: Napier 1890, 324.



 1. Ðis mæg wið gedrif.
 1. Genim <foreign>ix</foreign> oflætan & gewrit on ælcere on þas wisan:
Iesus christus, & sing þærofer <foreign>IX pater noster</foreign>, & syle ætan
ænne dæg <foreign>iii</foreign> & oðerne <foreign>iii</foreign> & ðriddan <foreign>iii</foreign> & cweðe
æt ælcon siðan þis ofer þone mann.

END_TEXT
START_TEXT

Charm 19 (Storms)
B23.1.19.
Prose Charms and Charm Headings: Storms 1948, no. 17.



 1. Wið ælfadle.
 1. Nim bisceopwyrt, finul, elehtre, ælfþonan nioþowearde,
and gehalgodes Cristes mæles ragu and stor, do ælcre handfulle.
 3. Bebind ealle þa wyrta on claþe, bedyp on fontwætre
gehalgodum þriwa.
 5. Læt singan ofer III mæssan, ane <foreign>Omnibus Sanctis,</foreign> oþre
<foreign>Contra Tribulationem,</foreign> þriddan <foreign>Pro Infirmis.</foreign>
 7. Do þonne gleda an gledfæt and lege þa wyrta on.
 7. Gerec þone man mid þam wyrtum ær undern and on niht.
 9. And sing <foreign>Letania</foreign> and <foreign>Credan</foreign> and <foreign>Pater Noster.</foreign>
 10. And writ him Cristes mæl on ælcum lime.
 11. And nim lytle handfulle þæs ilcan cynnes wyrta, gelice
gehalgode, and wyl on meolce; dryp þriwa gehalgodes wætres on and supe
ær his mete.
 14. Him bið sona sel.
 15. Wið þon ilcan.
 15. Gang on þunres æfen, þonne sunne on setle sie, þær
þu wite elenan standan.
 17. Sing þonne <foreign>Benedicite</foreign> and <foreign>Pater Noster</foreign> and <foreign>Letanian.</foreign>
 18. And sting þin seax on þa wyrte.
 18. Læt stician þær on, gang þe aweg.
 20. Gang eft to þonne dæg and niht furþum scade.
 20. On þam ilcan uhte gang ærest to ciricean, and þe gesena
and Gode þe bebeod.
 22. Gang þonne swigende and þeah þe hwæthwega egeslices
ongean cume oþþe man ne cweþ þu him ænig word to, ær þu cume to
þære wyrte þe þu on æfen ær gemearcodest.
 25. Sing þonne <foreign>Benedicite</foreign> and <foreign>Pater Noster</foreign> and <foreign>Letania.</foreign>
 26. Adelf þa wyrt, læt stician þæt seax þær on.
 27. Gang eft swa þu raþost mæge to ciricean, and lege under
weofod mid þam seaxe.
 28. Læt licgan oþ þæt sunne uppe sie.
 29. Awæsc siþþan, do to drence, and bisceopwyrt and Cristes
mæles ragu, awyl þriwa on meolcum.
 30. Geot þriwa halig wæter on.
 31. Sing on <foreign>Pater Noster</foreign> and <foreign>Credan</foreign> and <foreign>Gloria in excelsis
Deo,</foreign> and sing on hine <foreign>Letania.</foreign>
 32. And hine eac ymbwrit mid sweorde on IIII healfa on cruce.
 34. And drince þone drinc siþþan.
 35. Him biþ sona sel.
 36. Eft wiþ þon.
 36. Lege under weofod þas wyrte, læt gesingan ofer VIIII
mæssan: recels, halig sealt, III heafod cropleaces, ælfþonan
nioþewearde, elenan.
 39. Nim on morgen scenc fulne meoluce.
 39. Dryp þriwa haliges wæteres on.
 40. Supe swa he hatost mæge, ete mid III snæda
ælfþonan.
 41. And þonne he restan wille, hæbbe gleda þær inne.
 41. Lege stor and ælfþonan on þa gleda, and rec hine mid
þæt he swæte, and þæt hus geond rec.
 44. And georne þone man gesena.
 45. And þonne he on reste gange, ete III snæda eolenan and III
cropleaces and III sealtes.
 46. And hæbbe him scenc fulne ealað.
 46. And drype þriwa halig wæter on.
 47. Besupe ælce snæd.
 47. Gereste hine siþþan.
 48. Do þis VIIII morgenas and VIIII niht.
 49. Him bið sona sel.
 50. Gif him biþ ælfsogoða, him beoþ þa eagan geolwe
þær hi reade beon sceoldon.
 52. Gif þu þone mon lacnian wille, þænc his gebæra and
wite hwilces hades he sie.
 53. Gif hit biþ wæpnedman and locað up þonne þu hine
ærest sceawast, and se andwlita biþ geolwe blac, þone mon þu meaht
gelacnian æltæwlice, gif he ne biþ þær on to lange.
 55. Gif hit biþ wif and locað niþer þonne þu hit ærest
sceawast, and hira andwlita biþ reade wan, þæt þu miht eac gelacnian.
 57. Gif hit bið dægþerne leng on þonne XII monaþ and sio
onsyn biþ þyslicu, þonne meaht þu hine gebetan to hwile, and ne meaht
hwæþere æltæwlice gelacnian.
 62. Writ þis gewrit: <foreign>Scriptum est rex regum et dominus
dominantium. byrnice. beronice. lurlure, iehe. aius. aius. aius. Sanctus.
Sanctus. Sanctus. dominus deus Sabooth. amen. alleluiah.</foreign>
 67. Sing þis ofer þam drence and þam gewrite: <foreign>Deus
omnipotens, pater domini nostri Jesu Cristi, per inpositionem huius scriptura
expelle a famulo tuo N. omnem impetuum castalidum de capite, de capillis, de
cerebro, de fronte, de lingua, de sublingua, de guttore, de faucibus, de
dentibus, de oculis, de naribus, de auribus, de manibus, de collo, de brachiis,
de corde, de anima, de genibus, de coxis, de pedibus, de conpaginibus omnium
membrorum intus et foris. Amen.</foreign>
 77. Wyrc þonne drenc: fontwæter, rudan, salvian, cassuc,
draconzan, þa smeþan wegbrædan niþewearde, feferfugian, diles crop,
garleaces III clufe, finul, wermod, lufestice, elehtre; ealra emfela.
 80. Writ III crucem mid oleum infirmorum, and cweð: <foreign>Pax tibi.</foreign>
 82. Nim þonne þæt gewrit, writ crucem ofer þam drince, and
sing þis þær ofer: <foreign>Deus omnipotens, pater domini nostri Jesu Cristi,
per inpositionem hius scriptura et per gustum huius expelle diabolum a famulo
tuo N.</foreign>
 87. And <foreign>Credo</foreign> and <foreign>Pater Noster.</foreign>
 88. Wæt þæt gewrit on þam drence and writ crucem mid him
on ælcum lime and cweð: <foreign>Signum crucis Christi conserva te in vitam
eternam. Amen.</foreign>
 92. Gif þe ne lyste, hat hine selfne oþþe swa gesubne swa he
gesibbost hæbbe, and senige swa he selost cunne.
 94. Þes cræft mæg wiþ ælcre feondes costunge.

END_TEXT
START_TEXT

Charm 20 (Storms)
B23.1.20.
Prose Charms and Charm Headings: Storms 1948, no. 20.



 1. Wyrc sealfe wið ælfcynne and nihtgengan and þam mannum
þe deofol mid hæmð.
 2. Genim eowohumelan, wermod, bisceopwyrt, elehtre, æscþrote,
beolone, harewyrt, haransprecel, hæþbergean wisan, cropleac, garleac,
hegerifan corn, gyþrife, finul.
 5. Do þas wyrta on an fæt, sete under weofod, sing ofer IX
mæssan, awyl on buteran and on sceapes smerwe, do haliges sealtes fela on,
aseoh þurh clað, weorp þa wyrta on yrnende wæter.
 8. Gif men hwilc yfel costung weorþe, oþþe ælf oþþe
nihtgengan, smire his andwlitan mid þisse sealfe, and on his eagan do and
þær him se lichoma sar sie.
 10. And recelsa hine and sena gelome.
 11. His þing biþ sona selre.

END_TEXT
START_TEXT

Charm 21 (Storms)
B23.1.21.
Prose Charms and Charm Headings: Storms 1948, no. 28.



 1. WIÞ DEOFLE AND UNGEMYNDE: Wiþ deofle liþe drenc and
ungemynde, do on ealu cassuc, elehtran moran, finul, ontre, betonic,
hindheoloþe, merce, rude, wermod, nefte, elene, ælfþone, wulfes comb.
 4. Gesing XII mæssan ofer þam drence and drince.
 5. Him biþ sona sel.
 6. Drenc wiþ deofles costunga: þefan þorn, cropleac, elehtre,
ontre, bisceopwyrt, finul, cassuc, betonice, gehalga þas wyrta, do on ealu
haligwæter.
 9. And sie se drenc þær inne, þær se seoca man inne sie,
and simle ær þon þe he drince, sing þriwa ofer þam drence: <foreign>Deus in
nomine tuo salvum me fac.</foreign>

END_TEXT
START_TEXT

Charm 22 (Storms)
B23.1.22.
Prose Charms and Charm Headings: Storms 1948, no. 29.



 1. Wiþ wambewærce and ryselwærce.
 1. Þær þu geseo tordwifel on eorþan upweorfan, ymbfo hine
mid twam handum mid his geweorpe.
 3. Wafa mid þinum handum swiþe and cweð þrowa: <foreign>Remedium
facio ad ventris dolorem</foreign>.
 5. Weorp þonne ofer bæc þone wifel on wege.
 5. Beheald þæt þu ne locige æfter.
 7. Þonne monnes wambe wærce oððe rysle, ymbfoh mid þinum
handum þa wambe.
 9. Him biþ sona sel.
 10. XII monaþ þu meaht swa don æfter þam wifele.

END_TEXT
START_TEXT

Days 1.1 (Forst)
B23.2.1.1.
Tables of Lucky and Unlucky Days: Forster 1929, 260.



 1. Ðry dagas synd on <foreign>XII</foreign> monðum mid <foreign>III</foreign> nihtum, on ðam ne
bið nan wif acenned.
 3. And swahwylc wæpman swa on ðam dagum accenned bið, ne
forealdeð his lichomo næfre on eorðan ær domesdæge.
 7. Þæt is an þære daga on æftewardan Decembre, and
<foreign>II</foreign> on forewardan Ianuarii.
 10. Feawe men synd, þe þas cunan.

END_TEXT
START_TEXT

Days 1.2 (Forst)
B23.2.1.2.
Tables of Lucky and Unlucky Days: Forster 1929, 273.



 1. Ðry dagas synd on <foreign>XII</foreign> monðum, þa synd swiðe unhalwende
monnum oððe nytenum blod on to forlætene oððe drenc to drincane.
 4. Þæt is se æftemæste monandæg on Aprilis, ær he
gange of tune, and se forma monandæg on Agustusmonað, and se
æftemæste monandæg on Decembermonað, ær he gange of tune.
 9. Seðe on ðam <foreign>III</foreign> monandagum mon oððe nytene blod
forlæteð, on þone ðridan dæg he sceal sweltan, oððe he ne
gebiðeð þæs seofðan dæges.
 12. And gif he drinc drinceð to læcecrefte, ær <foreign>XV</foreign> dagan
he sceal sweltan.
 14. And gif hwylc man acenned bið on þissum <foreign>III</foreign> dagum, he
sceal sweltan yfele deaðe.
 16. And seðe et goseflæsc on þisson <foreign>III</foreign> dagan, ær <foreign>XL</foreign>
dæge he sceal sweltan.

END_TEXT
START_TEXT

Days 1.3 (Forst)
B23.2.1.3.
Tables of Lucky and Unlucky Days: Forster 1925-6, 77.<P>Citation is a single sentence, following ed.</P>



 1. Þreo dawes beoð on tweolf moneþ, þet beoþ swuþe
unhalewende monne oþer nutene blod on to forletene oþer drenc to
drinkene.
 2. Þet is þe æftemeste monandai.

END_TEXT
START_TEXT

Days 2 (Henel)
B23.2.2.
Tables of Lucky and Unlucky Days: Henel 1934-5, 334-5.



 1. <foreign>Luna I Bona est</foreign> her hit is god tima.
 2. <foreign>Luna II Non est bona</foreign> nis hit her god tima.
 3. <foreign>Luna III Ab hora tertia bona est</foreign> fram ðære <foreign>III</foreign> tide.
 4. <foreign>Luna IIII In matutina bona est</foreign> on ærnemergen.
 5. <foreign>Luna V Non est bona</foreign> nis hit her god tima.
 6. <foreign>Luna VI Non est bona</foreign> nis hit her god tima.
 7. <foreign>Luna VII Omni die bona est</foreign> ealne dæg hit is god.
 8. <foreign>Luna VIII De nona usque ad noctem bona est</foreign> fram none.
 9. <foreign>Luna VIIII Non est bona</foreign> nis hit her god tima.
 10. <foreign>Luna X Non est bona</foreign> nis hit her god tima.
 11. <foreign>Luna XI Non est bona</foreign> nis hit her god tima.
 12. <foreign>Luna XII Non est bona</foreign> nis hit her god tima.
 13. <foreign>Luna XIII A quinta ora bona est</foreign> fram ðære <foreign>V</foreign> tidæ.
 14. <foreign>Luna XIIII Bona est</foreign> her hit is god tima.
 15. <foreign>Luna XV Non est bona</foreign> nis hit her god tima.
 16. <foreign>Luna XVI Inutilis est</foreign> nis hit her nytwirðlic.
 17. <foreign>Luna XVII Bona est</foreign> her hit is god tima.
 18. <foreign>Luna XVIII Non est bona</foreign> nis hit her god tima.
 19. <foreign>Luna XIX Melior est</foreign> her hit is betere.
 20. <foreign>Luna XX Non est bona</foreign> nis hit her god tima.
 21. <foreign>Luna XXI In matutina bona est</foreign> on ærnemergen.
 22. <foreign>Luna XXII Ab ora III ad VI bona</foreign> fram underne oð middæg.
 23. <foreign>Luna XXIII Ab ora quinta bona est</foreign> fram ðære <foreign>V</foreign> tide.
 24. <foreign>Luna XXIIII Bona est</foreign> her hit is god tima.
 25. <foreign>Luna XXV Non est bona</foreign> nis hit her god tima.
 26. <foreign>Luna XXVI Bona est</foreign> her hit is god tima.
 27. <foreign>Luna XXVII Tota die bona est</foreign> ealne dæg hit is god.
 28. <foreign>Luna XXVIII Non est bona</foreign> nis hit her god tima.
 29. <foreign>Luna XXVIIII Bona est</foreign> her hit is god tima.
 30. <foreign>Luna XXX Non est bona</foreign> nis hit her god tima.

END_TEXT
START_TEXT

Days 3.1 (Forst)
B23.2.3.1.
Tables of Lucky and Unlucky Days: Forster 1929, 262-4.



 1. Syndon twegen dagas on ægwylcum monðe, swahwætswa on
þam dagum ongynð, ne wurð hit næfre geendod.
 4. On Ianuarius, þonne se mona bið <foreign>III</foreign> nihta eald and
<foreign>IIII</foreign>.
 6. On Februarius, þonne he bið <foreign>V</foreign> nihta eald and <foreign>VII</foreign>.
 8. On Martius, þonne he bið <foreign>VI</foreign> nihta eald and <foreign>VII</foreign>.
 10. On Aprelis, þonne he bið <foreign>V</foreign> nihta eald and <foreign>VIII</foreign>.
 12. On Maius, þonne he bið <foreign>VIII</foreign> nihta eald and <foreign>IX</foreign>.
 14. On Iunius, þonne he bið <foreign>V</foreign> nihta eald and <foreign>XVII</foreign>.
 15. On Iulius, þonne he bið <foreign>III</foreign> nihta eald and <foreign>XIII</foreign>.
 16. On Agustus, þonne he bið <foreign>VIII</foreign> nihta eald and <foreign>XIII</foreign>.
 17. On September, þonne he bið <foreign>V</foreign> nihta eald and <foreign>IX</foreign>.
 18. On October, þonne he bið <foreign>V</foreign> nihta eald and <foreign>XV</foreign>.
 19. On Nouember, þonne he bið <foreign>VII</foreign> nihta eald and <foreign>IX</foreign>.
 20. On December, þonne he bið <foreign>III</foreign> nihta eald and <foreign>XII</foreign>.
 21. And swa hit bið, gyme, seþe wylle.

END_TEXT
START_TEXT

Days 3.2 (Forst)
B23.2.3.2.
Tables of Lucky and Unlucky Days: Forster 1929, 266-9.



 1. Ða ealdan læces gesetton on ledonbocum, þæt on
ælcum monðe beoð æfre twegen dagas, þa syndon swiðe derigendlice
ænigne drenc to drincanne oþþe blod to lætenne, forþamþe an tid
is on ælcum þara daga, gif man ænige æddran geopenað on þara
tide, þæt hit bið lifleast oððe langsum sar.
 8. Þæs cunnede sume læce and let his horse blod on
þære tide, and hit læg sona dead.
 10. Nu syndon hit þas dagas, swaswa hit her onsegð.
 12. Se forma dæg on Martio, þæt is on Hlydanmonðe and se
feorða dæg ær his ende.
 14. On þam oðrum monðe, þe we Aprelis hatað, se teoða
dæg is derigendlic and se ændlyfte ær his ende.
 17. On Maiusmonðe se þridda dæg is derigendlic and se
seofoða ær his ende.
 20. On Iuniusmonðe se <foreign>X</foreign> dæg and ær his ende se <foreign>XV</foreign>.
 22. On Iuliusmonðe se <foreign>XIII</foreign> dæg and ær his ende se <foreign>X</foreign>.
 24. On Agustusmonðe se <foreign>I</foreign> dæg and ær his ende se <foreign>II</foreign>.
 26. On Septembermonðe se <foreign>III</foreign> dæg and ær his ende se <foreign>X</foreign>.
 28. On Octobermonðe se <foreign>III</foreign> dæg and ær his ende se <foreign>X</foreign>.
 29. On Nouembermonðe se <foreign>V</foreign> dæg and ær his ende se <foreign>III</foreign>.
 31. On Decembermonðe se <foreign>VII</foreign> dæg and ær his ende se <foreign>X</foreign>.
 33. On Ianuariusmonðe se <foreign>I</foreign> dæg and ær his ende se <foreign>VII</foreign>.
 35. On Februariusmonðe se <foreign>IIII</foreign> dæg and ær his ende se
þridda.
 37. We gesetton on foreweardan þissere endebyrdnesse þone
monað Martius, þe menn hatað Hlyda, forþam he is annginn æfter
rihtan getele ealles þæs geares, and se ælmihtiga god on þam monðe
gesceop ealle gesceafta.
 42. Nu eft be þam monan is mycclum to warnienne, þæt man on
<foreign>IIII</foreign> nihta ealdne monan oþþe on <foreign>V</foreign> nihta menn blod ne læte, swa us
bec seggað, ærþamþe se mona and seo sæ beon anræde.
 46. Ac we gehyrdon seggon sumne þisne mann, þæt nan mann ne
leofode, þe him blod lete on ealra halgena mæssedæg, oþþe gif he
gewundod wære.
 49. Nis þis nan wiglung, ac wise menn hit afunden þurh þone
halgan wisdom, swa heom god ælmihtig gedihte.

END_TEXT
START_TEXT

Days 3.3 (Forst)
B23.2.3.3.
Tables of Lucky and Unlucky Days: Forster 1929, 260.



 1. Ðreo dagas syndon on <foreign>XII</foreign> monðum mid þrim nihtum, on
þam ne bið nan wifmann akenned.
 3. And swahwylc wæpnedmann on þam dagum akenned bið, ne
forrotað his lichama næfre on eorðan, ne he ne fulað ær
domesdæge.
 7. Nu is an þara daga on æftewyrdne Decembre, and þa twegen
on foreweardan Ianuarie þam monðe.
 10. And feawe synd, þe þas geryne cunnan oþþe witan.

END_TEXT
START_TEXT

Days 4 (Forst)
B23.2.4.
Tables of Lucky and Unlucky Days: Forster 1929, 271-3.



 1. Þry dagas syndon on geare, þe we Egiptiace hatað, þæt
is on ure geðeode plihtlice dagas, on ðam nateþæshwon for nanre neode
ne mannes ne neates blod þæm monðe, þe we Aprilis hatað, se nyxta
monandæg, and þonne is se oðer ingangende þe monð, þe we Agustus
hatað, se æresta monandæg, þonne is se þridda and se æresta
monandæg æfter utgange þæs monðes Decembris Seðe on þisum
þrim dagum his blod gewanað, sy hit man, sy hit nyten, þæsðe we
secgan hyrdon, þæt sona on ðam forman dæge oððe on ðam
feorðan his lif he geendoð, oþþe gif his lif lengre bið, þæt he
to ðam seofoðan dæge ne becymð.
 17. Oððe gif he hwylcne drenc drincð þam þrim dagum, his
lif he geendað.
 20. And seðe on þysum ylcum þrym dagum goseflæsces
onbyrgð, binnan feowertiges daga fyrste his lif he geendað.

END_TEXT
START_TEXT

Days 5.1 (Forst)
B23.2.5.1.
Tables of Lucky and Unlucky Days: Forster 1929, 262-4.



 1. Tweigen dagas syndon on æghwilcum monðe, þæt
swahwætswa man on þæm dagum onginneð, ne wurð hit næfre
geendod.
 3. Þæt is þonne: On Ianuarius, þonne se mona bið
þreora nihta eald and feowra, and on Februarius, þonne he bið fifa and
seofena eald, and on Martius þe syxta and se seofeða, on Aprilis se fifta
and se eahteþa, and on Maius se eahteþa and se nygeþa, on Iunius se <foreign>V</foreign>
and se <foreign>XXVII</foreign>, on Iulius se <foreign>III</foreign> and se <foreign>XIII</foreign>, on Agustus se <foreign>VIII</foreign> and se
<foreign>XIII</foreign>, on September se <foreign>V</foreign> and se <foreign>IX</foreign>, on October se <foreign>V</foreign> and se <foreign>XV</foreign>, on
Nouember se <foreign>VII</foreign> and se <foreign>IX</foreign>, on December se þridda and se þreotteoða.
 21. Buton ælcan tweon, swa hit bið gewislice, gyme, seþe
wille.

END_TEXT
START_TEXT

Days 5.2 (Forst)
B23.2.5.2.
Tables of Lucky and Unlucky Days: Forster 1929, 273.



 1. Sindon þry dagas on twelf monðum, þa syndon swiðe
unhalwende men oððe nytenum blod to forlætenne oððe drenc to
drincanne.
 4. Þæt is se æftemesta monandæig on Aprilis, ær he
gange of tune, and se forma monandæg on Agustusmonðe, and se æftemesta
monandæg on Decembresmonðe, ær he gange of tune.
 9. Seðe on ðam þrim monandagum mannum oððe nytene blod
forlæteð ær feowerteoðan dæge he sceal swyltan, oððe he ne
gebideð þæs seofeðan dæges.
 12. And gif he drenc drincð to læcecræfte, ær fiftene
dagan he sceal swyltan.
 14. And gif hwilc man acenned byð on þysum þrim dagum, he
sceal swyltan yfelan deaðe.
 16. And seðe eteð flæsc on þysum þrim dagum, he sceal
swyltan ær feowertugum dagum.

END_TEXT
START_TEXT

Days 5.3 (Forst)
B23.2.5.3.
Tables of Lucky and Unlucky Days: Forster 1929, 266-9.



 1. Þa ealdan læcas gesettan on ledenbocum, þæt on
ælcum monðe beoð æfre twegen dagas, þe syndon swiðe derigendlice
ænigum menn drenc to drincanne oþþe blod to lætanne, forþamþe an
tid is on ælcum þæra daga, gif man ænige æddran geopenað on
þære tide, þæt hit bið lifleast oððe langsum sar.
 8. Þæs cunnade sum læce and let his horse blod on þære
tide, and hit læg sona dead.
 10. Nu syndon hit þas dagas, swaswa hit her onsegð, þæt is
se forma dæg on Martio, on Hlydanmonðe and se feorða dæg
ærþamþe he endað.
 14. On þam oðrum monðe, þe we Aprilis hatað, se teoþa
dæg is derigendlic and se endlyfta dæg ær his utgange.
 17. On þam monðe, þe we Maius hatað, se þridda dæg is
derigendlic/ and se seofeða ær his ende.
 20. On Iuniusmonðe se teoða and ær his ende se fifteoða.
 22. On Iulius se þreotteoða and ær his ende se teoða.
 24. On Agustus se forma and ær his ende se oðer.
 26. On September se þridda and ær his ende se teoða.
 28. On Nouember se fifta and ær his ende se þridda.
 30. On December se twelfta and ær his ende se seofeða.
 32. On Ianuarius se forma and ær his ende se seofeða.
 34. On Februarius se feorða and ær his ende se þridda.
 36. We gesetton on foreweardan on þyssere endebyrdnesse þone
monað Martius, þe menn hatað Hlyda, rihtan getele ealles þæs geares,
ealle gesceafta.
 41. Þæt man on feower nihta ealdne monan oððe on fif nihta
blod/ ne læte, swaswa us secgad bec, ærþamþe se mona and seo sæ
gehyrdon secgan sumne mann, þæt nan mann ne leofode se him blod lete on
ealra halgena mæssedæg, oððe gif he gewundod wære.
 47. Nan wilung, ac wise menn hit afundon þurh þone halgan
wisdom/, swaswa him dihte god.

END_TEXT
START_TEXT

Days 5.4 (Henel)
B23.2.5.4.
Tables of Lucky and Unlucky Days: Henel 1934-5, 346-7.



 1. Ðry dagas syndon on twelf monðum mid þrim nihtum, on þam
ne bið nan wif acenned, ac swa hwilc wæpman swa on ðam dagum acenned
bið, ne forealdað his lichama næfre on eorðan ær domes dæge,
þæt is an ðæra daga on æfteweardan decembre, and tweigen on
foreweardan Ianuarii, feawa manna syndon, þe þas dagas cunnon.

END_TEXT
START_TEXT

Days 6 (Henel)
B23.2.6.
Tables of Lucky and Unlucky Days: Henel 1934-5, 336-7.



 1.1. Þa ealdan læcas gesettan on ledenbocun, þæt on
ælcum monðe beoð æfre twegen dagas, þe syndan swyðe derigendlice
ænigne drenc on to ðicgenne, oððe blod on to lætenne, forðan þe
an tid is on ælcum þæra daga, gif man ænige æddran geopenað on
þære tide, þæt hit bið his lifleast, oððe langsum sar.
 1.5. Þæs cunnode sum læce, let his horse blod on þære
tide, and hit læg sona dead.
 2.1. Nu synd hit þas dagas, swa swa us seicgaþ bec: se forma
dæg on martio, þæt is on hlydan monþe, and se feorþa dæg
ærþam þe he fare aweg, on þam oþran monþe, þe we apriles hatat,
se tyoþa dæg is dergendlic, and se endlyfta dæg ær his utgange.
 2.6. Eft is on þan monþe þe we maios hatet se þridda dæg
dergendlic, and se seoueþa ær his ende.
 2.8. On iunius se teoþa and ær his ende se fifteoþa.
 2.9. On iulius se þreotteoða and ær his ende se teða.
 2.10. On augustus se forma and ær his ende se oðer.
 2.11. On september se ðridda and ær his ende se teoða.
 2.12. On october eac se ðridda and ær his ende se teoða.
 2.13. On nouember se fifta and ær his ende se þridda.
 2.14. On december se twelfta and ær his ende se seafanteoða.
 2.15. On ianuarius se forma and ær his ende se seofoða.
 2.16. On februarius se feorða and ær his ende se ðridda.
 3.1. We gesetton on foreweardan on þysre endebyrdnesse þone
monaþ martius, þe menn hatat hlyda, forþan he is angin æfter rihtum
getele ealles þæs geares, and se ælmihtiga god on þam monþe gescop
ealle gesceafta.
 4.1. Nu æft be þam monan is miclum to warnienne þæt mon
on fyuwer nihtan monan oþþe on fif nihta men blod ne læte, swa swa us
secgað bec, ærþan þe se mona and syu sæ beon anræde.
 5.1. Eac we gehyrdan seggan sumne wisne man þæt nan man ne
lyfode, þe him lete blod on ealra halgena mæssedæig, oþþe gif he
gewundad wære.
 5.3. Nis þis nan wigelung, ac wise men hit afundan þuruh
þæne halgan wisdom, swa swa him gedihte godd.
 6.1. Gyt her to eacan is to warnienne þæt man ne þicge
goseflæsc on þane æftemestan dæi hlydan monþes, ne on þæne
æftemestan dæig december monþes, goseflæsc byþ æfre unhalwende
þam untruman, swa swa ma oþra metta, þe we ne magan her secggan.

END_TEXT
START_TEXT

Prog 1.1 (Forst)
B23.3.1.1.
Prognostics: Forster 1912a, 65-6.



 1. Kiningum & ricum mannum bið mycel syb þy geare.
 2. Gif ðy <foreign>IIII</foreign> dæge sunne scineð, þonne oðbeoreð
olfendas mycel gold þam æmetum, þe þonne goldhord heoldan sculon.
 3. Gif ðy <foreign>V</foreign> dæge sunne scineð, mycle blostma &
blæda, mid mannum frecednes, & manna hus frecenessa þrowiað.
 4. Ðy <foreign>VI</foreign> dæge gif sunne scineð, mycel meolc bið þy
geare mid mannum.
 5. Gif þy <foreign>VII</foreign> dæge sunne scineð beorhte, drihten asent
mycle wæstmas on treowum on þam geare.
 6. Gif þy <foreign>VIII</foreign> dæge sunne scineð beorhte, þonne bið
cwicseolfer on Angelkynne yðgeate.
 7. Gif on <foreign>IX</foreign> dæge sunne scineð, God sendeð mycele
fugeloð on þam geare.
 8. Gif ðy <foreign>X</foreign> dæge sunne scineð beorhte, sæ & ealle
ea beoð mid fixum afylde.
 9. Gif þy <foreign>XI</foreign> dæge sunne scineð, þonne bið mycel
costung deaðes mid mannum.
 10. Gif þy <foreign>XII</foreign> dæge sunne scineð, men beoð wace on
mislicum brocum, & bið mycel sib.

END_TEXT
START_TEXT

Prog 1.2 (Forst)
B23.3.1.2.
Prognostics: Forster 1908a, 46-8.



 1. On anweardne gear gif hit þunreð ærest on sunnandæg,
se becnað kyninges oððe biscopes deað, oððe mænige ealdermen on
þam geare sweltað.
 2. Gif þunor bið gehered on monandæg, se becnað blodes
gyte on sume ðeade.
 3. Gif on tiwesdæg hyered hered, wæstmas beoð gewanode.
 4. Gif on wodnesdæg biþ gehyred, se becland begena cwealm.
 5. Gif on þunresdæg bið gehyred, becnað wifa hryre.
 6. Gif on frigedæg geþunrað, þonne getacnað þæt
nytena cwealm.
 7. Gif on sæternesdæg geðunrað, þæt tacnað demena
and gerefena cwealm.
 8. Gif þunor cumeð on forantniht, se cyðeð hwylcehwugu
deaðlicnesse towearde.
 9. Gif he cymð on middeniht, se becnað halie saule ofer worulde
farende.
 10. Gif he on dæg cumð, se kyðeð kininges gebyrd oðð
biscopes.
 11. Gif þunorrade bið hlynende of eastdæle, se becnað
cyninges deað oðð biscopes oððe mycel gefeoht.
 12. Gif he bið suð gehered, se becnað cininges wifes cwealm.
 13. Þonne þunor cumeð west oððe norð, ma bið
mædena þonne cnihta þy geate acenned: se norðþunor becnað scepa
deað and cealfa and geogoðe.
 14. Gif þunor bið mycel east oððe norðeast, mycel
wæstm bið and god onriptid.
 15. Gif ðunor æt þære þriddan tide dæges, he
tacnoð Godes gast cumende þis middaneard to neosianne & to blisianne.
 16. Gif þunor cumð æt þære <foreign>VI</foreign> tide dæges, he
becnað æhtnesse Cristes folces.
 17. Gif ðunor cumð æt þære <foreign>IX</foreign> tide dæges, se
becnað gesib & genihtsumnesse.
 18. Gif þunor cumð æt þære <foreign>X</foreign> tide dæges, from Gode
oððe from mannum se becnað ege in þam folce.
 19. Gif þunor cymð æt þære <foreign>XII</foreign> tide dæges,
hreohnessa & stormas se becnað.

END_TEXT
START_TEXT

Prog 1.3 (Forst)
B23.3.1.3.
Prognostics: Forster 1912b, 297-300.



 1. Gif mon bið acennen on sunnandæg oððe on nihte, swa wer
swa wif swahweðer hit þonne bið, nafað he na mycle sorge, & he
bið gesælig be his gebyrde.
 2. Gif mon biþ acenned on mannandæg oððe on niht, he bið
manna goda gitsiende & lað & oft seoc & hunhal.
 3. Gif on tiwesdæg oððe on niht bið accenned, se bið
æwfest & manþwære & gesibsum & manna leof.
 4. Gif on wodnesdæg oððe on niht bið acenned, se bið
scearp on gewinne & wærwyrde & grimful.
 5. Gif on þunresdæg oððe on niht, se bið gesælig,
& wifmannum leof, gif hit wær bið, & wepnedmannum leof, hit wif
bið.
 6. Gif mon bið acenned on frigedæg oððe on niht, he bið
awyried from mannum, & he yfele cræftas leornað, & he æfre
bið yfelwyrde, & oðra manna æhte strydeð, & bið scort on
wæstmum.
 7. Gif mon bið acenned on sæternesdæg oððe on niht, se
gelimp dæda, & biþ ealdorman be his gebyrdum; & him beoþ men
æfestgendre, ac se þeahhweðre þa costunge þera æfestgendra manna
he oferswiðeð.

END_TEXT
START_TEXT

Prog 1.4 (Forst)
B23.3.1.4.
Prognostics: Forster 1912c, 21.



 1. On anre nihte ealdne monan þæt cild, þæt swa bið
acenned, þæt bið liflic.
 2. On <foreign>II</foreign> nihte aldne monan, þæt bið seoc & sicle.
 3. On <foreign>III</foreign> nihte aldne monan, se leofað lange.
 4. On <foreign>IIII</foreign>, þæt bið on wurðunge geond feola ðeode.
 5. On <foreign>V</foreign> nihte aldne monan, þæt geong sweltað.
 6. On <foreign>VI</foreign> nihte, þæt bið lang lifes gesælig.
 7. On <foreign>VII</foreign> nihte ealdne monan, se leofeð lange on wurðunge.
 8. On <foreign>VIII</foreign> nihte, þæt iung sweltað.
 9. On <foreign>IX</foreign> nihte aldne, se bið frecenlice acenned.
 10. On <foreign>X</foreign>, se bið þrowere.
 11. On <foreign>XI</foreign> nihte aldne monan, se bið landes ofergænge.
 12. On <foreign>XII</foreign> nihte aldne monan, se bið on allum þingum
wurðful.
 13. On <foreign>XIII</foreign> nihte, se bið æwfest & rihtwis.
 14. On <foreign>XIIII</foreign> nihte in allum þingum he bið welgetyd.
 15. On <foreign>XV</foreign>, se geong sweltað.
 16. On <foreign>XVI</foreign> se bið in allum þingum nytwyrðe.
 17. On <foreign>XVII</foreign> nihte, se bið sona gewiten.
 18. On <foreign>XVIII</foreign> nihte, se bið earm & geswingful on his life.
 19. On <foreign>XIX</foreign>, on weorðunge.
 20. On <foreign>XX</foreign>, þæt bið sona gefaren.
 21. On <foreign>XXI</foreign>, þæt bið on godre weorðunge.
 22. On <foreign>XXII</foreign>, unheore feohtling.
 23. On <foreign>XXIII</foreign>, se bið þeof & sceaðe.
 24. On <foreign>XXIIII</foreign>, se bið geswingful on his life.
 25. On <foreign>XXV</foreign>, se bið halsum in his lif.
 26. On <foreign>XXVI</foreign>, þæt bið weorces gælsa.
 27. On <foreign>XXVII</foreign>, se bið on frecnum þingum acenned.

END_TEXT
START_TEXT

Prog 1.5 (Forst)
B23.3.1.5.
Prognostics: Forster 1912c, 34-6 and Ker 1957, 114.



 1. Seðe on anre nihte monan weorðeð untrum, se bið on
ðære adle swiðe geswenced.
 2. On <foreign>II</foreign> nihta monan, hraðe æfter sare he ariseð.
 3. Gif on <foreign>III</foreign> he winneð, & eft in þære untrumnesse se
mon swelteð.
 4. Gif on <foreign>IIII</foreign>, he winneð & eft ariseð.
 5. Gif on <foreign>V</foreign>, ne gedegeð þe þa adle.
 6. Gif on <foreign>VI</foreign>, he winneð & ariseð.
 7. On <foreign>VII</foreign> nihte aldne monnan, he sceal feala findan, butan him
mihtig God milde wurþe, færlice hine deað fram life alædeð.
 8. Gif he bið an <foreign>VIII</foreign>, ne leofeð he na lange.
 9. Gif on <foreign>IX</foreign>, he bið lange seoc.
 10. Gif on <foreign>X</foreign>, on his heortan unhælo cymð, & he bið
fræcnoð.
 11. Gif on <foreign>XI</foreign>, on langum sare he sargað, & he gelomlice his
hælo hafoð eft.
 12. Gif on <foreign>XII</foreign>, he winneð & eft ariseð.
 13. On <foreign>XIII</foreign>, lytel sticce he ligeð seoc.
 14. On <foreign>XIIII</foreign>, he winneð & ariseð.
 15. Gif on <foreign>XV</foreign>, fræclice bið his þing.
 16. Gif on <foreign>XVI</foreign>, on þære stowe he ariseð.
 17. Gif on <foreign>XVII</foreign>, he swinceð & eft ariseð.
 18. On <foreign>XVIII</foreign>, he winneð & eft ariseð.
 19. On <foreign>XIX</foreign>, he winneð & ariseð.
 20. On <foreign>XX</foreign>, he ariseð.
 21. On <foreign>XXI</foreign>, he bið lange seoc.
 22. On <foreign>XXII</foreign>, rædlice he hal ariseð.
 23. On <foreign>XXIII</foreign>, he ariseð.
 24. On <foreign>XXIIII</foreign>, he bið langa lama & swelteð.
 25. On <foreign>XXV</foreign>, he hraþe ariseð.
 26. Gif on <foreign>XXVI</foreign> & on <foreign>XXVII</foreign>, frecne bið þæs mannes
þing, þæt ifel uneaðe beflið.
 28. On <foreign>XXVIII</foreign> & on <foreign>XXIX</foreign>, he of þam sare sone ariseð.
 30. Gif <foreign>XXX</foreign>, he bið lange seoc, þæhweðere ariseð.
 30. Ðis is eallum gemæne iungum and ealdum.

END_TEXT
START_TEXT

Prog 1.6 (Forst)
B23.3.1.6.
Prognostics: Forster 1925-6, 79-86.



 1. Þonne se mone bið anre nihte eald, swahwætswa þu
gesihst, pæte kymð to gefean.
 2. On twam nihtum & on <foreign>iii</foreign>, ne bið on þam swefne ne god
ne yfel.
 3. On <foreign>iiii</foreign> & on <foreign>v</foreign> þæt bið god, wite þu, þæt
on þinre heortan.
 4. On <foreign>vi</foreign> nihte monan, þætðe þonne ðynce, þæt þu
geseo, sy þæt fæst on þinum breostum, heald þe georne, þæt
ðu þone geþanc ne forleose.
 5. On <foreign>vii</foreign> nihte monan, swahwætswa þe þonne on eage
gebyreð, æfter langre tide cymð seo geendung.
 6. On <foreign>viii</foreign> & on <foreign>ix</foreign> nihte, sona þe ætewð,
swahwætswa þe geswefnað, gif þu unrotnesse geseo, wend þin heafud
east, bide God are.
 7. On <foreign>x</foreign> nihte þin swefen agæð butan frecednesse.
 8. On <foreign>xi</foreign> nihte þæt swefen kymð to geafean.
 9. On twelf nihte & on <foreign>xiii</foreign> binnan <foreign>iii</foreign> nihtum þu gesihst,
þætðe on swefne æteowde.
 10. On <foreign>xiiii</foreign> nihte, nafað þæt nane fremminge ne godes ne
yfeles.
 11. On <foreign>xv</foreign> nihte monan, scorte fulfremmednesse hafað þæt
swefen.
 12. On <foreign>xvi</foreign> nihte monan æfter langere tide þæt swefen
agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> þæt swefen bið
god & on manegum dagum geendað.
 14. On <foreign>xx</foreign> & on <foreign>xxi</foreign> nihte ceapunge & hwearfunge
getacnað.
 15. On <foreign>xxii</foreign> & <foreign>xxiii</foreign>, seo meting bið geteres ful &
geflites & costunge, ne bið þæt god swefen.
 16. On <foreign>xxiii</foreign> nihte, þæt getacnað gefean & hælo.
 17. On <foreign>xxv</foreign> & <foreign>xxvi</foreign>, towardlice fyrhtu & brogan þæt
getacnað, & on <foreign>ix</foreign> dagum oððe on <foreign>x</foreign> þæte bið æteowed, ac
wend east, bide God are.
 18. On <foreign>xxvii</foreign> & þe bið & on <foreign>xxvii</foreign> & on <foreign>xxix</foreign>,
þæt swefen tacnað ealne gefean, & eghwylcere angnesse &
uneðnesse smyltnesse & glædnesse gehatað.
 20. On <foreign>xxx</foreign> nihta aldne monan, efter twegra daga fyrste þæt
swefen agæð butan frecednesse.

END_TEXT
START_TEXT

Prog 2.1 (Forst)
B23.3.2.1.
Prognostics: Forster 1912c, 32-4.



 1. <foreign>Luna I qui inciderit, difficile euadet</foreign> Se þe afealð,
earfoðlice he ætwint.
 2. <foreign>Luna II, cito consurget</foreign> raðe he arisþ.
 3. <foreign>Luna III, non eundet</foreign> he ne ætwint.
 4. <foreign>Luna IIII, laboret et surget</foreign> he swincð and arisð.
 5. <foreign>Luna V, tricabit et surget</foreign> he sipað and arisð.
 6. <foreign>Luna VI, non euadet</foreign> he ne ætwint.
 7. <foreign>Luna VII, medicina sanabitur</foreign> mid læcedome he bið
gehæled.
 8. <foreign>Luna VIII, diu languet et surget</foreign> lange he adlað and
arisð.
 9. <foreign>Luna IX, languet</foreign> he adlað.
 10. <foreign>Luna X diu egrotat</foreign> lange he siclað.
 11. <foreign>Luna XI, periculo periclitat</foreign> on frecednesse he dyrfð.
 12. <foreign>Luna XII, surget</foreign> he arisþ.
 13. <foreign>Luna XIII, alignot tempus egrotat</foreign> sumne timan he sicclað.
 14. <foreign>Luna XIIII, laborat et surget</foreign> he swincð and arisþ.
 15. <foreign>Luna XV periclitat</foreign> he dyrfð.
 16. <foreign>Luna XVI, locum mitabit et surget</foreign> stowe he awent and
arisð.
 17. <foreign>Luna XVII, tricabit et surget</foreign> he sipað and arisþ.
 18. <foreign>Luna XVIII, laborabit et surget</foreign> he swincð and arisð.
 19. <foreign>Luna XIX, similiter</foreign> eallswa.
 20. <foreign>Luna XX, similiter</foreign> eallswa.
 21. <foreign>Luna XXI, rem adiuuabit</foreign> ðingc he fultumað.
 22. <foreign>Luna XXII, languet et surget</foreign> he adlað and arisþ.
 23. <foreign>Luna XXIII, similiter</foreign> eallswa.
 24. <foreign>Luna XXIIII, diu languet</foreign> lange he adlað.
 25. <foreign>Luna XXV, languet et morietur</foreign> adlað and he swelt.
 26. <foreign>Luna XXVI, languet</foreign> he adlað.
 27. <foreign>Luna XXVII, tricabit et surget</foreign> he sipað and arisþ.
 28. <foreign>Luna XXVIII, eger multum iacebit et morietur</foreign> seoc swiðe he
lið and swylt.
 29. <foreign>Luna XXIX, eger euadet</foreign> seoc ætwint.
 30. <foreign>Luna XXX, eger laborabit et surget</foreign> seoc he swincð and
arisð.

END_TEXT
START_TEXT

Prog 2.2 (Forst)
B23.3.2.2.
Prognostics: Forster 1925-6, 79-86.



 1. On anre nihta eald monan, swahwætswa þe mæteð,
þæt cymð to gefean.
 2. On tweigra nihta eald monan & on þreora næf þæt
swefen nænige fremednesse godes ne yfeles.
 3. On feower nihta & on fifa, þæt bið god swefen, wite
þu, þæt georne on þinre heortan.
 4. On <foreign>vi</foreign> nihta þætþe þonne þæt þu geseo þæt
beo fæst on þinum breostum, wite, þæt þin þanc ne losige.
 5. On <foreign>vii</foreign> nihta, swahwætswa þe on eage byreð, æfter
tide cymð seo endung.
 6. On <foreign>viii</foreign> nihta & on <foreign>ix</foreign>, sona þæt ypeð,
swahwætswa þe geswefnað, gif þu unrotnysse gesawe, wend þin heafod
east, bide þe God are.
 7. On <foreign>x</foreign> nihta þin swefen agæð butan frecednysse.
 8. On <foreign>xi</foreign> þæt swefen agæð mid gefean.
 9. On <foreign>xii</foreign> nihta & on <foreign>xiii</foreign> binnan þrim nihton þu
gesihst, þætþe ær on swefne ætywde.
 10. On <foreign>xiiii</foreign> nihta, næfð þæt nænige fremednysse
godes ne yfeles.
 11. On <foreign>xv</foreign> nihta, sceortwyrplic þæt bið.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen bið god & on manegum dagum geendað.
 14. On <foreign>xx</foreign> & on <foreign>xxi</foreign> nihta þæt tacnað ceapunge &
hwearfunge/.
 15. On <foreign>xxii</foreign> & <foreign>xxiii</foreign> nihta, seo mætingc bið gecornes
& geflites & eall costunge full, ne bið þæt na god swefen.
 16. On <foreign>xxiiii</foreign> nihta, þæt tacnað gesynto & hælo.
 17. On <foreign>xxv</foreign> & on <foreign>xxvi</foreign> nihta, þæt tacnað toweardlice
firhto & brogan & on <foreign>ix</foreign> dagum oþþe on <foreign>x</foreign> þæt bið geypped,
ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt tacnað ealne
gefean, & ealle angnysse & uneaðnysse smyltnysse & glædnesse
gehatað.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær twegra nihta fyrste þæt swefen
agæð butan frecnum þingum.

END_TEXT
START_TEXT

Prog 2.3 (Forst)
B23.3.2.3.
Prognostics: Forster 1912c, 21-6.



 1. Gif mann bið akenned on anre nihte ealne monan, se bið lang
lifes & welig.
 2. Gyf he bið on tweigra nihta akenned, se bið a seoc &
unhal.
 3. Gif he bið on þreora nihta, se leofað lange.
 4. Gif he bið on <foreign>IIII</foreign> nihta akenned, se bið a in wordum.
 5. Gif he bið on <foreign>V</foreign> nihta adl on geogoðe gewiteð.
 6. Gif he bið on <foreign>VI</foreign> nihta adlig se bið lang lifes &
gesælig.
 7. Gif he bið on <foreign>VII</foreign> nihta, se bið a weorð & lyfað
lange.
 8. Gif he bið on <foreign>VIII</foreign> nihta eald, se swelteð sona.
 9. Gif he bið on <foreign>IX</foreign> nihta, se bið frecenlice akenned.
 10. Gif he bið on <foreign>X</foreign> nihta, se bið þrowere.
 11. Gif he bið on <foreign>XI</foreign> nihta, se bið landes ofergenga.
 12. Gif he bið on <foreign>XII</foreign> nihta eald, se bið on eallum þingum
wurðfull.
 13. Gif he bið on <foreign>XIII</foreign> oððe on <foreign>XIIII</foreign> nihta, se bið
æwwæst & rihtwis.
 15. Gif he bið on <foreign>XV</foreign> nihta, se bið sona gefaren.
 16. Gif he bið on <foreign>XVI</foreign> nihta, se bið on eallum þingum
nytwurðe.
 17. Gif he bið on <foreign>XVII</foreign> nihta, se bið sona gewitan.
 18. Gif hif he on <foreign>XVIII</foreign> nihta oððe on <foreign>XIX</foreign>, se bið
gesælig.
 20. Gif he bið on <foreign>XX</foreign> nihta, se bið sona gefaren.
 21. Gif he bið on <foreign>XXI</foreign> nihta, so bið on godre weorþunge.
 22. Gif he bið on <foreign>XXII</foreign> nihta, se bið unearh fihtling.
 23. Gif he bið on <foreign>XXIII</foreign> nihta, se bið þeofsceaða.
 24. Gif he bið on <foreign>XXIIII</foreign> nihta, se bið geswincfull on his
life.
 25. Gif he bið on <foreign>XXV</foreign> nihta, se bið gehealtsum his lifes.
 26. Gif he bið on <foreign>XXVI</foreign> nihta, se bið weoreces gælsa.
 27. Gif he bið on <foreign>XXVII</foreign> nihta, se bið to frecnum þingum
akenned.

END_TEXT
START_TEXT

Prog 3.1 (Forst)
B23.3.3.1.
Prognostics: Forster 1925-6, 79-86.



 1. On anre nihte ealdne monan, swahwætswa þe mæteð,
þæt cymð to gefean.
 2. On tweigra nihta monan & on þreora, næfþ þæt
swefen nænige fremednesse godes ne yfeles.
 3. On feowernihtne & on fifa, þæt byþ god swefen, wite
þu, þæt georne on þinre heortan.
 4. On syx nihta, þætþe þonne þince, þæt þu geseo,
þæt beo fæst on þinum breostum, wite, þæt þin geþanc ne
leose.
 5. On <foreign>vii</foreign> nihta, swahwætswa þe on eage byreþ, æfter
tide cymð seo endung.
 6. On <foreign>viii</foreign> nihte & on <foreign>ix</foreign>, sona þæt ypeð,
swahwætswa þe geswefnaþ, gif þu unrotnesse gesawe, wend þin heafod
east, bide þe God are.
 7. On <foreign>x</foreign> nihta þin swefen agæþ butan frecnesse.
 8. On <foreign>xi</foreign> nihta þæt swefen agæþ mid gefean.
 9. On <foreign>xii</foreign> & on <foreign>xiii</foreign> nihta binnan þrim nihton þu
gesyhst, þætþe ær on swefne ætywede.
 10. On <foreign>xiiii</foreign> nihta, næfð þæt nænige fremednesse
godes ne yfeles.
 11. On <foreign>xv</foreign> nihta, sceortwyrplic þæt byþ.
 12. On <foreign>xvi</foreign> nihta æfter langre tide hit agæð.
 13. On <foreign>xvii</foreign> & on <foreign>xviii</foreign> & on <foreign>xix</foreign> nihta, þæt
swefen byþ go & on manegum dagum geendað.
 14. On <foreign>xx</foreign> nihta & on <foreign>xxi</foreign> þæt tacnaþ ceapunga &
hwearfunga.
 15. On <foreign>xxii</foreign> & on <foreign>xxiii</foreign> nihta, seo mæting byþ gecornes
& geflites & eall costnunge full, ne biþ þæt na god swefen.
 16. On <foreign>xxiiii</foreign> nihta, þæt tacnaþ.
 17. Toweardlice firhto & brogan & on nigon dagum oððe
on <foreign>x</foreign> þæt byþ geypped, ac wend þin heafod east, bide þe are.
 18. On <foreign>xxvii</foreign> & on <foreign>xxviii</foreign> nihta, þæt swefen tacnaþ
ealne gefean, & ealle angsumnesse & uneaðnesse smyltnesse &
glædnysse gehateþ.
 19. On <foreign>xxix</foreign> nihta, eall swa þæt ærre.
 20. On <foreign>xxx</foreign> nihta, ær tweigra nihta fyrste þæt swefen
agæð butan frecnum þingum.

END_TEXT
START_TEXT

Prog 3.2 (Forst)
B23.3.3.2.
Prognostics: Forster 1916a, 270-93.



 1. Gif mann mæte, þæt he geseo earn on his heafad ufan,
þæt tacnað wurþmynt.
 2. Gif him þince, þæt he feala earna ætsomne geseo,
þæt byþ yfel nið & manna sætunga & seara.
 3. Gif him þince, þæt he geseo beon hunig beran, þæt
biþ, þæt he on eadigum hadum feoh gestrynþ.
 4. Gif him þince, þæt hine beon stikian, þæt byþ,
þæt his mod byþ astyred fram eltheodigum mannum.
 5. Gif him þince, þæt he geseo beon into his huse fleon,
þæt byþ þæs huses ælednyss.
 6. Gif him þince, þæt he geseo feala fugela ætsomne,
þæt byþ æfest & geflit & cyd.
 7. Gif he fugelas geseo betweonan heom winnan, þæt biþ,
þæt rice hadas heom betweonan winnan.
 8. Gif him þince, þæt hine næddre tere, beorge him georne
wið yfele wimmen.
 9. Gif him þince, þæt hine earn swyþe ete, þæt byþ
deaþ.
 10. Gif him þince, þæt he hine on hatum wætere baþige
oððe þwea, þæt biþ þæs lichaman tiddernys.
 11. Gif him þince, þæt he on cealdum wætre baþige,
þæt byþ hys lichaman hælo & gesynto.
 12. Gif him þince, þæt he hine on sæ baþige oþþe
ðwea þæt biþ bliss.
 13. Gif him þince, þæt he fæger wæter geseo oððe
oferfare, þæt byþ orsorhnyss.
 14. Gif him þince, þæt he drof wæter geseo, ne deah
þæt.
 15. Gif him þince, þæt he gold finde, þæt biþ god,
& yfel þamþe hit gecynde ne biþ.
 16. Gif him þince, þæt he feala penegas finde.
 17. & ne oþhrine, god þæt byþ, gif he nymeþ, ne deah
þæt.
 18. Gif him þince, þæt he hæbbe ar oððe isen,
þæt byþ god swefen.
 19. Gif him þince, þæt he lead hæbbe, sum unwyrd him
byþ toweard.
 20. Gif him þince, þæt he æt forþgewitenum menn anlices
onfo, of unwenum him cymð gestreon.
 21. Gif him þince, þæt he æt ricum menn feos onfo
þæt byþ alysednys hys broca.
 22. Gif him þince, þæt his hus byrnð, micel blæd him
biþ toweard.
 23. Gif him þince, þæt hæ oft byrnan þæt byþ mycel
gestreon.
 24. Gif him þince, þæt he his hus timbrie, þæt byþ,
þæt hys god byþ weaxende.
 25. Gif him þince, þæt his hus toworpen sy, sum
ætlætnes him byþ toweard.
 26. Gif him þince, þæt he hwit hrægel geseo, þæt
byþ micel wurþmynt.
 27. Gif him þince, þæt he his beard scere, þonne biþ his
brocc lytliende.
 28. Gif him þince, þæt his earm sy ofaslegen, þæt byþ
his goda alætnes.
 29. Gif him þince, þæt he miceles hrægeles geweald age,
þæt biþ, þæt he ofercymþ ealle his find.
 30. Gif him þince þæt he aht beran geseo, þæt biþ
ungeradnys.
 31. Gif him þince, þæt he mid gerenedan gyrdle begyrd sy,
biþ anmodnys.
 32. Gif him þince, þæt he hæbbe gyldene beah, þæt
byþ, þæt he geþyhþ healicne ealdordom.
 33. Gif him þince, þæt he hæbbe ruh lic, þæt biþ
hys goda wanung.
 34. Gif him þinge, þæt he ne mæge yrnan, mycel broc him
byþ towerd.
 35. Gif him þince, þæt he blindne man geseo, geborenne,
þæt byþ forlætnys his goda.
 36. Gif him þince, þæt he spiwe, þæt byþ,
swahwætswa he ana wat, þæt wyrþ geypped.
 37. Gif him þince, þæt he wiþ cyng sprece, him cymþ
gefealic gifu to & god.
 39. Gif him þince, þæt he stige on heanne munt, þæt
tacnaþ god.
 40. Gif him þince, þæt he ofdune astige, he onfehþ broces
dæl.
 41. Gif him þince, þæt he mid his freondes wife hæme,
þæt bið adl.
 42. Gif him þince, þæt he mid his agenum wife hæme,
þæt bið god swefn.
 43. Gif him þince, þæt he hine georne to gode gebidde, micel
gefea him biþ toweard.
 44. Gif him þince, þæt he sy ungyred, broc þæt biþ.
 45. Gif him þince, þæt he dracan geseo, god þæt biþ.
 46. Gif him þince, þæt he deme dom, þæt bið god.
 47. Gif him þince, þæt his heafod sy bescoren, þæt
byþ broc.
 48. Gif him þince, þæt he hæbbe micel feah, tiddernes him
biþ towerd.
 49. Gif him þince, þæt he hæbbe niwe sceos, mid broce him
cymþ gestreon.
 50. Gif him þince, þæt he bec hæbbe, þæt biþ
uncuð hlaford oððe ealdorman.
 51. Gif him þince, þæt he huntige, beorge him georne wið
his fynd.
 52. Gif him þince, þæt he hundas geseo & hi hine gretan,
beorge him eac wið his fynd.
 53. Gif him þince, þæt he geseo hundas yrnan, þæt byþ
micel god toweard.
 54. Gif him þince, þæt he fixas geseo, þæt biþ ren.
 55. Gif him þince, þæt he bradne monan geseo, þæt biþ
god swefen.
 56. Gif him þince, þæt he hwit hors geseo oððe on ride,
þæt biþ weorðmynt.
 57. Gif him þince, þæt he on blacan horse ride, þæt
biþ his modes angnes.
 58. Gif him þince, þæt he on readum horse ride, þæt
biþ his goda wanung.
 59. Gif him þince, þæt he on fealewum horse oððe on
grægium ride, þæt biþ god swefen.
 60. Gif him þince, þæt he wer slea, þæt bið gecyd
wið his freond.
 61. Gif him þince, þæt he his feond slea, beorge him georne
wiþ frecne þing.
 62. Gif him þince, þæt he þeowas geseo, him byþ god
towerd.
 63. Gif him þince, þæt he deadne mann cysse, þæt biþ
lang lif & god.
 64. Gif him þince, þæt he geseo scyp yrnan, god ærende
him biþ towerd.
 65. Gif him þince, þæt he hnyte somnige, god þæt bið,
gif he hi ne ytt, & yfel, gyf he hy ytt.
 66. Gif him þince, þæt he oþerne cysse, god þæt
bið.
 67. Gif him þince, þæt he hunig ete oððe geseo, þæt
bid angnys.
 68. Gif him þince, þæt he bellan geseo oððe gehyre,
weorðmynt him byþ towerd.
 69. Gif him þince, þæt he on circean singan gehyre, mycel
god þæt tacnað.
 70. Gif him þince, þæt he mann geseo mid wæpne gewundod,
ymbhydig sorh þæt biþ.
 71. Gif him þince, þæt he wæpen wege, orsorhnys þæt
byþ.
 72. Gif him þince, þæt he wiþ his scrift sprece, þæt
tacnað his synna forgyfennysse.
 73. Gif him þince, þæt his wif si mid bearne, þæt bið
god swefen.
 74. Gif him þince, þæt he næddran geseo, þæt bið
yfeles wifes niþ.
 75. Gif him þince, þæt he geseo lic beran, ne biþ þæt
nan laþ.
 76. Gif him þince, þæt he æt woruldgeflitum si, þæt
tacnað him adl towerd.
 77. Gif him þince, þæt he hæbbe hwit sceap, þæt
tacnað god.
 78. Gif him þince, þæt he hæbbe ferrhryder, ne byþ
þæt naþor ne god ne yfel.
 79. Gif him þince, þæt he erige oððe sauwe, gestreon him
biþ towerd.
 80. Gif him þince, þæt he awiht on godcundum bocum ræde
oððe leornige, micel wurðmynt him byþ towerd æt gode.
 81. Gif him þince, þæt he on hwylcere fægerre stowe si,
nið his modes him cymeð.
 82. Gif him þince, þæt he geseon ne mæge, lære ic
hine, þæt he him beorge wið his ehtend.
 83. Gif men þince, þæt he seoluc oððe godewebb hæbbe,
þæt bið god hwilum & hwilum leasung.
 84. Gif him þince, þæt he befyled si, god þæt bið.
 85. Gif him þince, þæt he wurðlic ref geseo, þæt
biþ god.
 86. Gif him þince, þæt he feala swyna ætsomne geseo,
þonne mæig he wenan broces.
 87. Gif him þince, þæt he feala henna geseo oððe
hæbbe, þæt bið god.

END_TEXT
START_TEXT

Prog 3.3 (Forst)
B23.3.3.3.
Prognostics: Forster 1912c, 43.



 1. On anre nihte ealdne monan far þu to cinge, bidde þæs
þu wille, he þe þæt gifð, gang in to him on þa þriddan tide
þæs dæges oððe þænne þu wene, þæt sæ sy full.
 2. On twanihtne monan far to & bige land, þæt þine
yldran ahton, þonne miht þu hit alysan.
 3. On <foreign>III</foreign> nihtne monan far þonne on þin land & þu his
wel gewealtst, & sec þine frynd & hi þe beoð bliþe.

END_TEXT
START_TEXT

Prog 3.4 (Forst)
B23.3.3.4.
Prognostics: Forster 1912c, 34.



 1. On anre nihte ealdne monan seþe hine adl gestandeð, se bið
frecenlice gestanden.
 2. Gif hine on <foreign>II</foreign> nihta ealdne monan adl gestandeþ, sona he
ariseþ.
 3. Gif hine on <foreign>III</foreign> nihte gestandeð, se liþ fæste &
smylt.
 4. Gif hine on <foreign>IIII</foreign> nihta gestandeþ, se biþ geswenced &
þeah arist.
 5. Gif se mona biþ <foreign>V</foreign> nihta eald, þone man mæg gelacnian.
 6. Gif he bið <foreign>VI</foreign> nihta eald & hine adl gestandeð, se
biþ lifes.
 7. Gif he bið <foreign>VII</foreign> nihta eald, se swinceað lange.
 8. Gif he bið eahta nihta eald, & hine adl gestande, se bið
hraþe sweltende.
 9. Gif he bið <foreign>IX</foreign> nihta eald, se swinceað lange &
þeahhwæðere ariseþ, & ealswa <foreign>X</foreign> & <foreign>XI</foreign>.
 12. Gif he bið <foreign>XII</foreign> nihta, sona he ariseþ.
 14. Gif he bið <foreign>XIIII</foreign> nihta eald <foreign>vel XV vel XVI vel XVII vel
XVIII vel XIX</foreign>, þæt bið swiþe frecenlic on þam nihtum.
 20. Gif he bið <foreign>XX</foreign> nihta eald, se liþ lange & arist.
 21. Gif he bið <foreign>XXI</foreign> oððe <foreign>XXII</foreign> oððe <foreign>XXIII</foreign>, se liþ
lange & swinceað & arist.
 24. Gif he bið <foreign>XXIIII</foreign> nihta, se ligð fæste.
 25. Gif he biþ on <foreign>XXV</foreign> nihta, frecenlice se bið gestanden.
 26. Gif he biþ gestanden þonne se mona byþ <foreign>XXVI</foreign> oððe
<foreign>XXVII</foreign> oððe <foreign>XXVIII</foreign> oððe <foreign>XXIX</foreign> nihta eald, se ariseþ.
 30. Gif he biþ on <foreign>XXX</foreign> nihta ealdne monan gestanden, uneaðe he
gewyrpð & þeah ariseþ.

END_TEXT
START_TEXT

Prog 3.5 (Forst)
B23.3.3.5.
Prognostics: Forster 1912c, 21-6.



 1. Gif man biþ acenned on ane nihtne ealdne monan, se lang lifes
& welig bið.
 2. Gif he bið on tweigra nihta acenned, se bið a seoc &
unhal.
 3. Gif he biþ on þreora nihta, se lyfað lange.
 4. Gif he bið on <foreign>IIII</foreign> nihta accenned, se bið a in wordum
leas.
 5. Gif he biþ <foreign>V</foreign> nihta adl him on geoguþ gewiteþ.
 6. Gif he bið <foreign>VI</foreign> nihta adli se bið, lang lifes &
gesælig.
 7. Gif he bið <foreign>VII</foreign> nihta, se bið a weorð & lifeþ
lange.
 8. Gif he biþ <foreign>VIII</foreign> nihta eald, se swelteð sona.
 9. Gif he bið <foreign>IX</foreign> nihta, se byð frecenlice accenned.
 10. Gif he biþ <foreign>X</foreign> nihta, se biþ þrowere.
 11. Gif he byþ <foreign>XI</foreign> nihta, se bið landes ofergenga.
 12. Gif he byþ <foreign>XII</foreign> nihta eald, se biþ on eallum þingum
wurðfull.
 13. Gif he bið <foreign>XIII</foreign> oððe <foreign>XIIII</foreign> nihta, se bið
æwfæst & rihtwis.
 15. Gif he bið <foreign>XV</foreign> nihta, se bið sona gefaren.
 16. Gif he byð <foreign>XVI</foreign> nihta se byþ on eallum þingum
nytwyrþe.
 17. Gif he bið <foreign>XVII</foreign> nihta, se bið sona gewiten.
 18. Gif he bið <foreign>XVIII</foreign> oððe <foreign>XVIIII</foreign> nihta, se bið
gesælig.
 20. Gif he bið <foreign>XX</foreign> nihta se byþ sona gefaren.
 21. Gif he bið <foreign>XXI</foreign> nihta, se bið on goddre weorþunge.
 22. Gif he bið <foreign>XXII</foreign> nihta, se biþ unerh fihtling.
 23. Gif he bið <foreign>XXIII</foreign> nihta, se byð þeafsceaþa.
 24. Gif he byþ <foreign>XXIIII</foreign> nihta, se bið geswincfull on his life.
 25. Gif he byð <foreign>XXV</foreign> nihta, se biþ gehealtsum his lifes.
 26. Gif he biþ <foreign>XXVI</foreign> nihta, se byð weorces gælsa.
 27. Gif he bið <foreign>XXVII</foreign> nihta, se bið to frecnum þingum
acenned.
 28. Gif he biþ <foreign>XXVIII</foreign> nihta, se ne biþ naþor ne earm ne
welig.
 30. Gif he bið <foreign>XXIX</foreign> nihta oððe <foreign>XXX</foreign>, se bið god &
freondliþe.

END_TEXT
START_TEXT

Prog 3.6 (Cockayne)
B23.3.3.6.
Prognostics: Cockayne 1864-6, III, 180.



 1. On anweardan geare gif se forma þunor cymð on sunnan dæge
þonne tacnað þæt cyme bearna cwealm.
 3. Gif hit on monan dæige þunrige þonne tacnað þæt
micelne blodgyte on sumre þeode.
 4. Gif hit on tiwes dæig þunrige þæt tacnað wæstma
geswefrunge.
 5. Gif hit on wodnes dæig þunrige þæt tacnað land
bigencgena cwealm & cræftigra.
 7. Gif hit on þunres dæig þunrige þæt tacnað wifmanna
cwealm.
 8. Gif hit on frigedæig þunrige þæt tacnað sædeora
cwealm.
 9. Gif hit on sæternes dæig þunrige þæt tacnað
demena & gerefena cwealm.

END_TEXT
START_TEXT

Prog 3.7 (Cockayne)
B23.3.3.7.
Prognostics: Cockayne 1864-6, III, 180-82.



 1. Ðonne se mona bið acenned on sunnan dæig þæt
tacnað <foreign>III</foreign> þing on þam monþe, þæt is ren & wind &
smyltnys & hit tacnað nytena wædla & manna gesynto & hælo.
 4. Gif he bið on monan dæig acenned þonne tacnað þæt
þam þe akennede beoð sare & geongra manna heafod ece on þam
monþe.
 6. Gif he biþ on tiwes dæig akenned þæt tacnað eallum
mannum gefean & geongum geomrunge.
 8. Gif he bið on wodnes dæig akænned þæt tacnað
þæt gesybsume weras wuniað betwyh holdum freondum.
 10. Gif he on þunres dæig bið acenned þæt tacnað
cynega hælo þurh læcecræfte.
 11. Gif he bið on frigedæig akenned þæt bið god
huntoð on þam monþe.
 13. Gif he bið on sæternes dæig akenned þonne tacnað
þæt gewinn & blodgytas & se þe hit mid suðan winde onginne
þonne hæfð he sige.

END_TEXT
START_TEXT

Prog 3.8 (Cockayne)
B23.3.3.8.
Prognostics: Cockayne 1864-6, III, 144.



 1. Eft is oðer wise be þissum þingum þæt þu meht witan
on bearn eacenum wife hwæþeres cynnes bearn heo cennan sceal.
 3. Gif heo gæð late & hæfþ hole eagan heo cenneð
cniht, gif heo hraðe gæþ & hafað aþundene eagan heo cenneð
mæden cild.
 5. Eft oþer wise genim þa twa wyrta on hand, þæt is lilie
& rose, ber to bearneacenum wife, hat niman þæra wyrta swa
hwæþeræ swa heo wille.
 8. Gif heo nimð lilian heo cenð cnyht, gif heo nimð rosan
heo cænð mæden.
 9. Eft is oþer cræft be þon gif þæt wif mid þam helum
stæpeð swiðor on þa eorðan heo cenneð cnyht, gif heo mid þam tan
stæpeð swiðor on þa eorþan heo cænneð mæden.
 12. Eft is oþer wise gif þam wife bið þæt hrif upastigen
heo cenneð cnyht, gif hit byþ nyþer asigen heo cenneþ mæden.
 15. Eft oþer wise gif wif biþ bearn eacen feower monoð
oþþe fife & heo þonne gelome eteð hnyte oþþe æceran oþþe
ænige niwe bleda þonne gelimpeð hit hwilum þurh þæt þæt
þæt cild biþ disig.
 18. Eft is oþer wise be þon gef eteð fearres flæsc
oððe rammes oþþe buccan oþþe bæres oþþe hanan oþþe
ganran oþþe æniges þara neata þe strynan mæg þonne gelimpeð
hit hwilum þurh þæt þæt þæt cild bið hoforode &
healede.

END_TEXT
START_TEXT

Prog 3.9 (Forst)
B23.3.3.9.
Prognostics: Forster 1908b, 297-8.



 1. Kalendas Ianuarius gif he byþ on Monandæg, þonne biþ
grimm & gemenged winter, & god lencten, & windig sumor, &
hreohfull gear biþ, & adlseoce menn beoð on þam geare.
 2. Kalendas Ianuarius gif he bið on Tiwes dæg, þonne byð
dreorig winter, & grimm & windig lencten, & renig sumor, &
mænig wif swylt, & scipu frecedlice geyrnað, & cyningas, &
ealdormenn sweltað.
 3. Kalendas Ianuarius gif he biþ on Wodnes dæg, þonne bið
heard winter, & yfel lencten, & god sumor, & eorþan wæstmas
swiþe geswencte, & hunig ne genihtsumeð, & gunge menn sweltað.
 4. Kalendas Ianuarius gif he bið on þunresdæg, þonne biþ
god winter, & windig lencten, & god sumor, & genihtsumnes on
eorþan wæstmum, & sib biþ ofer eorðan, & swaþeah sceap &
cild sweltað.
 5. Kalendas Ianuarius gif he biþ on Frige dæg, þonne bið
missenlic winter, & god lencten, & god sumor, & micel genihtsumnes
& sceapa eagan tedriað on þam geare.
 6. Kalendas Ianuarius gif he biþ on Sæternesdæg, þonne
biþ snawig winter, & blawende lencten, & renig sumor, & eorþan
wæstmas geswencte beoþ, & sceap forwirðaþ, & ealde menn
sweltaþ, & oðre menn adlseoce bioð, & mænigra eagan tedru
bioð, & fyr ricsaþ on þam geare gærgerimes.
 7. Kalendas Ianuarius gif he biþ on Sunnan dæg, þonne bið
god winter, & windig lencten, & dryge sumor, & swyþe god gear
biþ þy geare, & sceap weaxað, & micel hunig biþ, &
genihtsumnes & sib byð on eorþan.

END_TEXT
START_TEXT

Prog 3.10 (Forst)<extent></extent>
B23.3.3.10.
Prognostics: Forster 1908b, 302-5; corrections in 1908c, 37.



 1. Gif man mæte þæt his mon ehte, yfel þæt bið.
 2. Gif him mæte, þæt his onsyne fæger si, god þæt
bið, and him bið wurðmynt toweard, and gif him þince unfæger, yfel
þæt bið.
 3. Gif him mæte, þæt he se mid æniges cynnes irene
slægen, ymbhydu þæt beoð, and sorge þæt tacnað.
 4. Gif him mæte, þæt he sweord wege, orsorhnesse yfela
þæt bioþ.
 5. Gif him þince, þæt he gimmas sceawige, þæt bioð
mænigfeald and uncuðlic þing.
 6. Gif man mæte, þæt he micel rice hæbbe, þæt byð
wurðmynt.
 7. Gif man mæte, þæt he on wyllan þwean, þæt byð
gestreon.
 8. Gif man mæte, þæt he fela hunda ætsomne geseo,
þonne scilde he hine wið his fynd ful georne.
 9. Gif man mæte, þæt he deadne mann cysse, langsum lif and
gesæliglic him biþ towerd.
 10. Gif man mæte, þæt he penegas oððe mancsas finde,
þæt tacnað æfæste.
 11. Gif man mæte, þæt he finde and ne grete, þæt
tacnað bliðes mannes onsion, gif he nimþ, ne deah him þæt.
 12. Gif him þince, þæt his earn swyþe eahte, þæt
byþ mycel gefea.

END_TEXT
START_TEXT

Prog 4 (Sievers)
B23.3.4.
Prognostics: Sievers 1877, 189-90.



 1. A. He gangeð & biþ his siðfæt gesund.
 2. B. God þu fintst, gyf ðu hit onginst & þe bið wel.
 3. C. Bliðnysse getacnaþ, nis hit on þissum leohte.
 4. D. Ne gewealdest þu þæs ðu wilt ne þu hit æfre
fintst.
 5. E. Becume blisse ðe & þu bist symble gesund.
 6. F. Tacnað deaþ fram deaþe; On þyssum geare bide god
godes.
 7. G. þu scealt geðeon be þisse geþohtunge.
 8. H. ðæt ðe ne biþ geseald; þenc þu on oðer.
 9. I. Ongin þæt þu wille, þæt þe bið geendod.
 10. K. Beorh þe þæt þu ne gange on frecnysse.
 11. L. Hera ðu god on ealle tid þines lifes.
 12. M. God þe gemiclað þæt ðe forþ gespewð þæt
þu don wilt.
 13. N. Hylt þu ðæt to donne; Ne bið seald þinum
dædum.
 14. O. Ealle friðsumaþ god on eallum his mihtum.
 15. P. Gyf þu riht nimst, nelt þu wifes wesan.
 16. Q. For þam micel god is & nergendlic swyðe & þu
fintst blisse.
 17. R. Forlæt al ða syn.
 18. S. þu bist hal gyf þu to gode gehwyrfst, se sit hal &
mihtig.
 19. T. Ne fyrhteð þa þe on synnum lyfiað & yfel
þencað.
 20. U. Blis seo ðe biþ geseald & weg on geweald.
 21. X. Blisse & weg & ece lif.
 22. Y. Bycna sibbe & gesynta.
 23. Z. Wuldor sy ðe & wurðmynt, wereda drihten, fæder
on foldan, fægere gemæne mid sylfan sunu & soðum gaste; Amen.

END_TEXT
START_TEXT

Prog 5.1 (Warn)
B23.3.5.1.
Prognostics: Warner 1917, 66.



 1. Ðonne forme gearesdæig byð Sunendæig, hit byð god
winter, & windig lænctetid, dryge sumer, god hærfest, & scep
tyððrigeð, & hit byð grið & wæstme manigfeald.
 3. Ðonne hit byð Monendæig, hit byð scurfah winter, &
god læncten & windig sumer, & storemig & geswyncfull
hærfest.
 5. Þonne hit byð Tywesdæig, hit byð wæt winter &
windig læinten, & wæt sumer, & wifmæn swelteð & scipes
forfareð & cynges sweltað.
 7. Þonne hit byð Wodnesdæig, hit byð heard winter &
yfel læinten, god sumer & geswyncfull hærfest, & hunig byð
gæsne.
 9. Ðonne hit byð þuresdæg, hit byð god winter &
windig læinten, god sumer & god hærfest.
 10. Þonne hit byð Fridæg, hit byð hwerefinde winter, &
god lænten & god sumer & god hærfest.
 12. Ðonne hit byð Sæterdæig, hit byð scurfah winter
& windig læinten, & ealle wæstmes yfeles gewænde, scep
cwelleð & ealde mænn.

END_TEXT
START_TEXT

Prog 5.2 (Warn)
B23.3.5.2.
Prognostics: Warner 1917, 91.



 1. On Januarius monðe, gyf hit þunreð, hit bodeð toweard
mycele windes, & wel gewænde eorðe wæstme, & gefiht.
 2. On Februarius monðe, gyf hit þunreð, hit bodeð manegra
manna cwealm, & mæst þære ricen.
 4. On Mærces monðe, hit bodeð mycele windes, &
wæstmes wel gewænde, & folc unsehte.
 5. On April, hit bodeð blisful gear, & yfelre manna deað.
 6. On Mai, hit bodeð hunger gear.
 7. On Junius monðe, hit bodeð mycele windes, & wulfene
wodnysse, & leona.
 8. On Julius monðe, hit bodeð wæstme wel gewænde, &
oref forfærð.
 9. On Hærfest, hit bodeð god gear, & mæn sicelið.
 9. On Setembre, hit bodeð god gear, ac riccere manna slege.
 10. On Octobre, hit bodeð mycelne wind & wæstme toweard
& treowena wæstme gæsne.
 12. On Nouembre, hit bodeð blisfull gear, & wæstme
toweard.
 13. On Decembre, hit bodeð god gear on tilðe, & sibb, &
sehte.

END_TEXT
START_TEXT

Prog 6.1 (Forst)
B23.3.6.1.
Prognostics: Forster 1925-6, 90-92.



 1. Ðære æresten nyhte, þonne niwe mone byð ecymen,
þæt mon þonne in sweofne gesihþ, þæt cymeð to gefean.
 2. Þære æfteran niht & þore ðriddan nyht, ne byoð
þæt naðer ne god ne yfel.
 3. Ðære feorðan nyht & þeora fiftan wene heo godre
gefremednesse.
 4. Þære syxtan niht, þæt þu gesyxt, swa hyt byoð,
& þeo wyð eorfoþu geoscilt.
 5. Þere seofoðan nyht, þæt þu gesixt, swa hyt byð,
& æfter mycelre tyde agæð.
 6. Þære <foreign>VIII</foreign> niht & þere nigoþan, raþe þu
gesihst swefn, þæt bið adle oðþe trega.
 7. Þere nigoðan niht þæt þeo gemeteð, þæt bioð
butan festnesse.
 9. Þeore <foreign>XII</foreign> niht & þeore <foreign>XIII</foreign> niht ine þrim dagum
þu gesihst þin swefn.
 10. Þeore <foreign>XIIII</foreign> nihti ne hafað þat nane gefremednesse.
 11. Þeore <foreign>XV</foreign> niht hit hafað litle gefremædnesse.
 12. Þeore <foreign>XVI</foreign> niht æfter mycelre tide agæð þin
sweofn.
 13. Ðere <foreign>XVII</foreign> niht & <foreign>XVIII</foreign> & nigontene in <foreign>III &
C</foreign> um daga bið god swefn.
 14. Ðonne se mona bið <foreign>XX</foreign> niht & <foreign>I & XX</foreign> niht,
þæt bið scir oðþe ceap in þem swefne toweard.
 15. Þonne heo byð <foreign>II & XX</foreign> niht eald, þæt þu
gesihst, hit lengeð to gode gefean.
 16. Þonne heo bið <foreign>III & XX</foreign> nihta eald, þæt bið cid
& geflit.
 17. Ðonne heo bið <foreign>IIII & XX</foreign> nihta eald, & <foreign>V & XX
& VI & XX</foreign> nihta eald, þæt bið weorðlic ege, on nigon dagum
oðþe on <foreign>X</foreign> þin swefn agæð.
 18. Þonne heo bid <foreign>VII & XX</foreign> & <foreign>VIII & XX</foreign> nihta
eald, ealne gefean þæt bicneð.
 19. Þonne heo bið <foreign>IX & XX</foreign> & fulle <foreign>xxx</foreign> nihta eald,
þæt bið æfre buton fræcnesse.

END_TEXT
START_TEXT

Prog 6.2 (Forst)
B23.3.6.2.
Prognostics: Forster 1912c, 21-4.



 1. Seðe bið acenned on annihtne mona, se bið lange lifes
& weleði.
 2. Seþe bið on <foreign>II</foreign> nihta ealdne monan, se bid seoc.
 3. Gif he bið acenned on <foreign>III</foreign> nihtne monan, se leofaþ lange
& hydig.
 4. Gif he biþ feower nihta eald, he bið rice.
 5. Se on <foreign>V</foreign> nihtne bið geboren, gung he gewitað.
 6. Seþe bið acenned on <foreign>VI</foreign> nihtne, se biþ lange lifes &
geselig.
 7. Seþe bið acenned on <foreign>VII</foreign> nihta ealdne mona, se leofaþ
lange on wurþunge.
 8. Gif se mona bið eahta nihta ealð, se gewiteþ sona.
 9. Gif he bið acenned on nigan nihtne ealdne monan, se biþ
fræcendlice acenned.
 10. Seðe bið acenned on <foreign>X</foreign> nihtne ealne monan, se bið
ðrowere.
 11. Gif man biþ acenned on <foreign>XI</foreign> nihta ealdne monan, se bið
landes ofergenga.
 12. Se biþ acenned on <foreign>XII</foreign> nihta ealne monan, se biþ lifes
& on eallum his þingum weorþ, mannum mid Gode.
 13. Gif man bið acenned on <foreign>XIII</foreign> nihta ealdne monan, se bið
rices waldend & godcunde.
 14. Gif man biþ acenned on <foreign>XIIII</foreign> nihta ealne mone, se bið
ælces godes wyrþe.

END_TEXT
START_TEXT

Prog 6.3 (Forst)
B23.3.6.3.
Prognostics: Forster 1912b, 297-300.



 1. Swahwilc man swa on sunnandæg oððe on niht acenned bið,
orsorglice leofæð he, & bið fægger.
 2. Gif he on monandæg oðþe on niht acenned bið, he bið
acweald fram mannum, lewde swa clæroc sweþer he bið.
 3. Gif he on tiwesdæg bið acenned oþðe on ða niht, se
bið æwerd on his life, & bið man & ðwære.
 4. Gif he bið on wodnesdeig oþðe on da niht acenned, he bið
scarp & biter & swiðe wær on his wordum.
 5. Gif he bið acenned on þurresdæg oþðe on þa niht, he
bið swiðe gesibsum & wæleði, & wel geweaxeþ, & he bið
God lufiende & eallis fram wifum.
 6. Gif he bið acenned on frigendeg oðþe on ða niht, we
bið awerget fam mannum, & he bið disicreafti, & fam allum mannum he
bið laþ, & æfre ifel þenceþ on his heortan, & he bið
ðeof, & swide ondredende, & he leng ne leofað þonne on midre
ilde.
 7. Gif he bið acenned on saternesdæg oþðe on ða niht,
his dæde beoð franlica, & he bið ealdorman, swa wewer swa wif swa
wære he bið, tæla him gelimpeþ, & lange he leofaþ.

END_TEXT
START_TEXT

Prog 6.4 (Cockayne)
B23.3.6.4.
Prognostics: Cockayne 1864-6, III, 162-4.



 1. Gif middeswintres messedeg bið on sunnan deg þonne bið god
winter & lengten windi & drige sumer & wingeardas gode & sceap
beoð weaxende & hunu beoð genihtsum & eal sib bið genyhtsumo.
 4. Gif he bið on monandeg se middes wintres messedæg þonne
bið gemenged winter & god lengten & windig sumer & ystig &
beoð gode wingeardas & swiþ feorme mannum.
 8. Gif he bið on tiwesdeg þonne bið yfag winter & windig
lengten & renig sumer & moni wis sweltað & scip beoð frecnode
& ciningas forweorðað.
 10. Gif seo midwinter bið on wodnesdæg þonne bið heard
winter & grim & yfel lengten & god sumer & wingeardas beoð
geswencfulle & hunig byð lesse.
 13. Gif heo byoð on þunresdæg þonne byoð god winter
& windig lengten & god sumor & ælc god byð genihtsum in þem
selfan geare.
 16. Gyf se midwinter byð on frigendæge þonne byð
onwendædlic winter & byð goð sumer & byð genihtsumes micel.
 18. Gif se midwinter byð on seternes deag þonne byð winter
gedrefedlic & windig lengten & westmas swincað & scep cwellað
& ealde men gewitað & þa clenan beoð leahtrode.

END_TEXT
START_TEXT

Prog 6.5 (Forst)
B23.3.6.5.
Prognostics: Forster 1912a, 56-8.



 1. Her segh ymb drihtnes gebyrd, ymb þa <foreign>xii</foreign> niht his tide.
 1. Gyf se wind byoð on þa forma niht gehadode weras sweltað.
 2. Þære æfteran niht & þere þriddan niht bið
winð, þonne wespnas forweroðað.
 3. Þeore feorðan niht gif wind byð, lef byð lytel.
 4. Ðære <foreign>V</foreign> niht gif wind byð, þonne byð frecne on seo,
& scipu forweorðað.
 5. Ðere <foreign>VI</foreign> niht gif wind byð, ðonne adla byoð þy geare
on eorðan mislica.
 6. Ðere <foreign>VII</foreign> niht gyf win byoð, fir byð swyðe ryfe þy
geare.
 7. Ðere <foreign>VIII</foreign> niht gyf win byod, þonne ælde men sweltað.
 8. Ðere <foreign>IX</foreign> niht gyf win byð, scep sweltað.
 9. Ðære <foreign>X</foreign> niht gyf win byð treow byoð fornerwede.
 10. Ðære <foreign>XI</foreign> niht gyf wind byoð, æale nyetenu
forweorðað.

END_TEXT
START_TEXT

Prog 6.6 (Forst)
B23.3.6.6.
Prognostics: Forster 1912a, 65.



 1. Þy forma dæg drihtnes gebyrde gyf sunne scyneð, mycel
gefea byoð mid mannum & genihtsum.
 2. Gyf þy æfteran dæg sunne scyneþ, þonne byð on
ængelcynne gold eaðbegeate.
 3. Gyf þy þryddan dæg sunne scyneð, betweoh earmum mannum
mycel gefeoht byoð, & betweoh cynigum & rycum mannum micel sib.

END_TEXT
START_TEXT

Prog 6.7 (Cockayne)
B23.3.6.7.
Prognostics: Cockayne 1864-6, III, 166-8.



 1. On anwardne ger gyf hyt þunrie on sunandæg þonne tacnað
þæt micelne blodes gyte in sumere þeode.
 2. & on oðerne þonne tacnað þæt weder cynebearn
acwealð byð.
 4. Gyf on tiwes deg þunrieð þonne tacneð þæt westmas
geswidunge.
 5. Gyf on wodnes dægge þunrie þonne tacneð þæt lanð
bigengene cwælm.
 6. Gyf on þunres dæg þunrað þæt tacnað wif manna
cwealm.
 7. Gyf on frigedæg þunrað þonne tacnað þæt seo
deora cwealm.
 8. Gyf on sæternes dæg þunrað þonne tacnað þæt
demena & gerestena cwealm.

END_TEXT
START_TEXT

Prog 6.8 (Forst)
B23.3.6.8.
Prognostics: Forster 1916a, 270-93.



 1. Gyf mon meteð, þæt he geseo earn on his heafod ufan
gesettan, þæt tacnað micel weorðmynd.
 2. Gyf þe þince, þæt þu geseo feola earna ætsamne,
þæt byð yfel nið.
 3. Gyf þe þince, þæt þu geseo beon hunig beran, þæt
byð þæt he on eadegum handum feoh gestreonað.
 4. Gyf hine beon stingan, þæt byð, þæt his moð byð
swiðe onstired fram ælþeodegum mannum.
 5. Gyf him þince, þæt he geseo beon into his huse fleogan,
þæt byð þes huses awestnes.
 6. Gyf him þineg, þæt he geseo fela fugla ætsamne,
þæt byð æfest & gecid.
 7. Gyf he fuglas geseog betwenan winnan, þæt byð, þæt
rice hades winnað heom beotweonan.
 8. Gyf his nædre ehte, beorge him wyð ifle wifmen.
 9. Þonne him þynce, þæt his earn ehte, þæt bið
eað.
 10. Gyf him þince, þæt he hine on hatum wætere þwea,
þæt byð his lices tidernes.
 11. Gyf him þince, þæt he hine on cealdum weterum þwea,
þæt byð his lices hælo & gesynto.
 12. Gyf him þince, þæt he hine on sæ baðige oððe
þwea þæt byð blisse.
 13. Gyf he fæger weter geseo oððe oferfæreþ, þæt
byð orsorgnesse.
 14. Gyf hine meteð, þæt he drof wæter geseo, ne deah
þæt.
 15. Gyf he gold findeð, god swefn þæt bið & yfel
þemþe hit cynde ne bið.
 16. Gyf he mancas oððe penigas findæg, þæt bið
æfst.
 17. Gyf him þince, þæt he penigas gesio & ne oðrine,
god þæt bið, gyf he hie nimeð, ne deahg þæt him.
 18. Ðonne him þince, ar oððe isen, þæt he habbe,
þæt bið god.
 19. Gyf him þince, þæt he læd habbe, sum unwird him byð
toweard.
 20. Gyf him þince, þæt he æt forðgewitenum men ahtes
onfo, of unwenum him cymeð gestreon.
 21. Gyf him þince, þæt he æt ricum men feos onfo,
alysednysse/ ðæt byð broca.
 22. Gyf him þince, þæt his hus burnat, micel bled &
torhtnes him byð towæard.
 23. Gyf he oft byrnen, þæt bið micellicu gestreon.
 24. Gyf man meteg, þæt he his hus timbrie, þæt byð his
weaxnes.
 25. Gyf him þinceg, þæt his hus si toworpen, sum æfwela
him bið toweard.
 26. Gyf him þinceg, þæt he hwit hrægl gesio, þæt
byð micel wurðmind.
 27. Gyf him þince, þæt he his bearn scire, þonne byð his
broc litligende.
 29. Þonne him þinceg, þæt he micles hrægeles gewald
age, þanne ofercymeð he ælle hise feond.
 30. Gyf hine meteg, þæt he awiht beran geseo, þæt byð
ungerades.
 31. Gyf him þinceg, þæt he seo mid gerenode gyrdel sio
gyrded, ðæt byð anmodnes.
 32. Gyf hine mæte, þæt he hebbe beag, þæt byð,
þæt he geþihð healic ealdordom.
 33. Gyf him þince, þæt he habbe ruh lic, þonne byð his
goda waniend.
 34. Gyf hine mete, þæt he ne mæge yrnan, miccel broc him
byð toweard.
 35. Gyf hine mete, þæt he geseo blindne man geborenne,
þæt byð forlætnesse his gode.
 36. Þonne him þince, þæt he spiwe, þæt byð
swahwætswa he ana wiste, þæt hit weorðæð yppe.
 37. Gyf him þince, þæt he mid cyninge sprece, him cumeð
gefealucu tide & god.
 38. Gyf hine mete, þæt he gebunden si, lære ic hine,
þæt he him beorge wyð frecno þing.
 39. Gyf him þince, þæt he stige on heah clif, þæt
tacnað god.
 40. Gyf him þince, þæt he of dune astige, broces del he
onfehþ.
 41. Gyf hine mete, þæt he mid his freondes wyfe hæme,
þæt byð adle.
 42. Gyf him þince, þæt he mid his agene wife heme, þæt
byð god swefen.
 43. Gyf hine mete, þæt he hine to gode gebidde, micel gyfe him
byð toweard.
 54. Þonne him þince, þæt he fiscas geseo, þæt byð
regn.
 55. Gyf him þince, þæt he bradne monan geseo, þæt byð
god swefn.
 56. Gyf mon mete, þæt he hwit hors hæbbe oððe on ride,
þæt byð weorðmind.
 57. Gyf him þince, þæt he on blacum horse ride, þæt
byð his goda modes eagnes.
 58. Gyf him þince, þæt he on redum horse ride, þæt
byð his goda wanigend.
 59. Gyf him þince, þæt he on fealawan horse ride þæt
byð god oððe grægan þæt byð god swefn.
 60. Gyf man meteð, þæt he wær slea, þæt byð gecid
wyð his freond.
 61. Gyf him þince, þæt he oððerne slea, beorge he him
georne wyð fræcno þing.
 62. Gyf him þince, þæt he þeowas geseo, him byd toward.
 63. Gyf hine mete, deadne manan cysse, þæt byð lang lyf.
 64. Þonne him þince, þæt he geseo scyp yrnan, god
ærende him byð towerd.
 65. Gyf hine mete, hnyte somnie, god þæt byð.
 66. Gyf him þince, þæt he oððerne cysse, god þæt
bioð.
 67. Gyf hine mete, þæt he hunig æte oððe geseo,
þæt byð ængnes.
 68. Gif him þinceð, þæt he bellan geseo oððe gehire,
weorðmind him byð toweard.
 69. Gyf hine mete, þæt he cirican geseo oððe singan gehire
micel god þæt tacnað.
 70. Gif him þince, þæt he iseo man mid wæpnan gewundodne,
ymbhidig sorg þæt byð.
 71. Gyf him þince, þæt he wæpen wege, þæt byð
orsorh.
 82. Gyf man mæte, þæt he seon ne mæge, lær ic hine,
þæt he him his eahtent beorge.
 83. Gyf man mæte, þæt he seolac oððe godweb hæbbe,
god hit byð & hwilum læasung.
 84. Gyf mon meæ, þæt he filed sy, god þæt byð.
 85. Gyf man mete, þæt he weorðlice gerestod sio, god
þæt byð.
 86. Gyf man mæte, þæt he feola swyna ætsamne geseo,
þonne mæg he hine wenen broces.
 88. Rty
 88. Gyf man mæte, þæt he henne ægeru hæbbe  oððe
þicge, ne deah hym þæt.

END_TEXT
START_TEXT

Prog 6.9 (Forst)
B23.3.6.9.
Prognostics: Forster 1912c, 43-5.



 1. On annihte monan fær to cyninge & bidde þes þu wille,
ge þæt gifð, gang in to him on þa þridda tid þes deges oðð
þonne þu wyte, þæt sæ si ful.
 2. On <foreign>II</foreign> nihte monan gang þonne & byge land, þæt
þine yldran ær ahton, þonne meht þu hit alesan; And on <foreign>II</foreign> nihte mona
he byð god to færanne on oðer land & wyf to onfonne to riht life.
 3. On <foreign>III</foreign> nihtte monan far þonne on þin land & þu hys
þonne wel gewaldest, & sec þine freonde, & he beoð blyðe, &
<foreign>III</foreign> nihta mona byð god an to fixanne.
 4. On <foreign>IIII</foreign> nyhta monan sibba þa cidenda men, & þu hie
gesibbast, & on þone dæg sec þine fiend, & þu hie gemetest,
& hi gebeoð gewaldne; Se <foreign>IIII</foreign> nihta mona se byð god þæm ergendan
hys sul ut to done, & þem grindere his cweorn, & þem cipemen hys
cipinge to anginnane.
 5. On <foreign>V</foreign> nihte monan gang to þinum þeahtere, & he þonne
þe in eallum þingum wel geþengeð, & sec on þone dæg þine
frend, & seþeo stelað on þone dæg, ne geahsað hit manna.
 6. On <foreign>VI</foreign> nihtne monan do þonne hig on þin beð, ðonne
hafast þu þæron nenige wunelic sar, ac þu þer byst gefeonde, he is
eac god circan on to timbrane & eac scipes timber on to anginnanne.
 7. On <foreign>VII</foreign> nihtne monan bidde þine laford, he þe seleð; and
gyf þu wille fedan cynigas bearn oððe æðeles monnes, geleod hine in
þin hus & in þines hiredes, & fed hine, þonne byð þe þæt
god; Se <foreign>VII</foreign> nihta mona is god on to fixiane & æðeles monnes wergild
an to manianne.
 8. Se <foreign>VIII</foreign> nihta monan geuntrumað, ne leofað he lange, ac he
ys god on oðer land to feranne & wyf to brigane.
 9. On <foreign>IX</foreign> nihtte monan, fer to cyniges bene, gang in to him æt
fulre seo, þonne byst þu gesundful wyð hine.
 10. On <foreign>X</foreign> nihtne monan bidde swahwasswa þu wylle, hyt þe
byoð gere; Se <foreign>X</foreign> nihta mona he ys god to standanne mid æðelum monnum
& to sprecanne hymb heora weorc, & eac byscop an to cesane &
ealdormen & cynigas.
 11. On <foreign>XI</foreign> nihta eald mona fær on swahwelce healfe
middangeardes swa þu wylle, ne sceð þe nænig wiht ne man dior, &
he byð god an to cwellanne micle fixas on sæ.
 12. On <foreign>XII</foreign> nihte monan byð god to feranne ofer sæ & on
hird to ferenne & æac to gewyfianne.
 13. On <foreign>XIII</foreign> nihte mone æld fær in niwe hus, & nim eal
mid þeo þrio fata ful æles & meolce, & hyt byð æac god ceap
to milciane.
 14. On <foreign>XIIII</foreign> nihte monan is god ælc telge to anginnanne
ærest & on niwne hired to færenne & preost to halgiene &
nunnan halig ref to anfone.
 15. On <foreign>XV</foreign> nihte monan hys god to fixianne & huntum heortas to
secanne & wildeswin.
 16. On <foreign>XVI</foreign> nihte monan far offer sæ & site on þes scipes
forðstefna, ðonne geseces þu þæt land, swa þeo leofest beoð
& freond findest begeondan þæm sæ, & he is god hordern on to
scæwiene & minster to gereranne & to sættenne.
 17. On <foreign>XVII</foreign> nihte mone, gyf þu wylle hus timbran, ber þæt
timber.

END_TEXT
START_TEXT

Prohib
B23.4.
Prohibition against Blood-letting: Henel 1934-5, 331.



 1. Eahtatina nihtum ær hlafmæssan gangeð se styrra up se is
gehaten canes, þæt is se hara steorra.
 2. He bið firenre gecynde and weallende.
 3. Hi beoð þurh þære sunnan hætu and þæs steorran
to þam swiþe getwifealdede þæt hi scinað swa swiðe on midde niht
swa on midne dæg.
 5. And hira lichaman weaxað and swellað, and hwilon berstað,
þæra daga beoð þreo and fiftig þæt se steorra biþ uppe, for
þam byþ æghwilc man þe unhalre þe him blod læte on þissum dagum
and hit sume heora feore negedigað.
 9. And nele nan man æt nanre tide þe riht cann in þa tid
mannum blod lætan, and eallum cristenmannum on þa tid is blodlætincg
forboden, eahtatina nihtum ær hlafmæssan and fif and þrittig nihta ofer
hlafmæssan.
 12. Dagas dies.
 12. Þa hwile.

END_TEXT
START_TEXT

Notes 1 (Ker)
B24.1.
Historical Notes: Ker 1957, 331.



 1. Gysorz wæs ygolde filippe frankæne kinge þurh swicdome.
 2. Filippe frankæne kyng ne spedde naht æt fernuyl.
 2. Twelfmonþe after þan þe he ywan gisorz þurh swicdome.

END_TEXT
START_TEXT

Notes 2 (Kluge)
B24.2.
Monasterialia indicia: Kluge 1885c, 118-29.



 0.1. Þis sindon þa tacna þe mon on mynstre healdan sceal,
þær mon æfter regoles bebode swigan haldan wile, and geornelice mid
godes fultume begyman sceal.
 1.1. Ærest þæs abbudes tacen is þæt mon his twegen
fingras to his heafde asette and his feax mid genime.
 1.2. Ðæs diacanes tacen is þæt mon mid hangiendre hande
do, swilce he gehwæde bellan cnyllan wille.
 1.3. Gyf mon wille wæt be þam profoste tæcan wille, þonne
rær þu þinne scytefinger ofer þin heofod, forþi þæt is his
tacen.
 1.4. Ðonne is þæs horderes tacen, þæt mon wrænce mid
is hande, swilce he wille loc hunlucan.
 1.5. Ðæs magistres taccen is þe þa cild bewat, þæt
man set his twegen fingras on his twa eagan and hebbe up his litlan finger.
 1.6. Ðæs cyricweardes tacen his þæt mon sette his twegen
fingras on his twa eagan and do mid his handa, swylce he wille ane hangigende
bellan teon.
 1.7. Gyf þu wæt be cyrcean tæcan wille, þonne do þu mid
þinum twan handum, swylce þu bellan ringe, and sete þinne scytefinger to
þinum muþe and hine syððan up rær.
 2.0. Ðis synd þara boca tacn þe mon on cyrican to godcundun
þeowdome notigan sceal.
 2.8. Ðonne þu antiphonariam habban wille, þonne wege þu
þine swiþran hand and crip þinne þuman, forþon he is genotod.
 2.9. Gif þu mæsseboc habban wlle, þonne wege þu þine
hand and do swilce þu bletsige.
 2.10. Ðære pistolboce tacn ys þæt mon wecge his hand and
wyrce crystelmæl on his heafde foran mid his þuman, forþonþe mon
ræt godspel þæron and ealswa on þære Cristes bec.
 2.11. Ðonne þu tropere haban wille, þonne wege þu þine
swiran hand and tyrn mid þinum swiþran scytefingre ofer þine breost
foreweard swilce þu notian wille.
 2.12. Gyf þu hwilce langwyrpe boc habban wille, þonne strece
þu þine wynstran hand and wege hi and sete þine swyþran ofer þinne
wynstran earm be þære boce læncge.
 3.13. Ðonne þu superumerale habban wille, þonne stryc þu of
ufwerdum heafde mid þinum twam scytefingran nyþerweard forð for þine
earmas andlang þinra hleora.
 3.14. Gyf þu halban habban wille, þonne wege þu medemlice
þin reaf mid þinre handa.
 3.15. Ðonne þu gyrder habban wylle, þonne sete þu þine
handa forewearde wiðneoþan þinne nafolan and stric to þinum twam
hypum.
 3.16. Ðonne þu stolan habban wille, do þu mid þinum twam
handum onbutan þinne sweoran and stric siððan ofdune.
 3.17. Gyf þu mæssanhacelan habban wille, þonne stric þu
mid tospræddum handum niþer ofer þine breost.
 3.18. Ðonne þu handlin habban wille, þonne stric þu mid
þinre swyðran handa eclinga ofer þine wynstran.
 4.19. Gyf þu offrunga habban wille, þonne wege þu þin reaf
and hefe up þine twa handa.
 4.20. Ðæs calices tacn and ðæs disces is þæt man
hebbe up his twa handa and bletsige.
 4.21. Gyf þu oflætan habban wille, þonne byg þu þinne
scytefinger to þinum þuman.
 4.22. Ðonne þu win habban wille, þonne do þu mid þinum
twam fingrum, swilce þu tæppan of tunnan onteon wille.
 4.23. Gyf þu winhorn habban wille, þonne do þu mid þinun
swiðran scytefingre on þine wynstran hand, swilce þu tæppan teon
wille, and rær up þinne scytefinger be þinum heofede.
 4.24. Ðonne þu storfæt habban wille, þonne wend þu
þine hand ofdune and wege hi, swilce þu styre.
 4.25. Gyf þu taperas beþurfe, þonne blaw þu on þinne
scytefinger and rær up þinne þuman.
 4.26. Gyf þu candelsticcan habban wille, þonne blaw þu on
þinum scytefingre and hald þine hand samlocene, swylce þu candelstæf
hæbbe.
 4.27. Gyf þe smælre candelle geneodige, þonne blaw þu on
þinum scytefingre.
 4.28. Ðonne þu candelbryd habban wille, astrehtre þinre
winstran handa ofsete hy eclinga mid þinre swiran.
 5.0. Ðys syndan þara boca tacna þe mon æt uhtsange notian
sceal.
 5.29. Gyf þu biblioðecan habban wille, þonne wege þu þine
hand and rær up þinne þuman and sete þine hand bradlinga to þinum
leore.
 5.30. Ðonne þe martirlogium geneodie, þonne wege þu þine
hand and lege þinne swiðran scytefinger ofer þine hand and lege þine
hand bralinga to þinum hleore.
 5.31. Gyf þu hwylce oþre boc habban wylle þe godspelles traht
on sy, þonne lege þu þine swyðran hand under þin hleor and werc
rodetacn on þin heofod foran.
 5.32. Ðonne þe salteres beþurfe, þonne stric þu mid
þinum swyðran scytefinger on þine wynstran hand, swilce þu micel
bewytan wille.
 5.33. Hymneres tacen is þæt mon wæcge bradlinga his hand
and rære up his litlan finger.
 6.34. Ðonne þu leohtfæt abban wylle, tospræddum fingre
rær up þine swiðran hand and pyf on þinne scytefinger.
 6.35. Ðonne þu micelan rode abban wylle, þonne lege þu
þinne finger ofer þinne swyðran finger and rær up þinne þuman.
 6.36. Litelere rode tacen is ealswa, rær up þone litlan
finger.
 6.37. Ðonne þu on ænigre stowe gewædne candelsticcan
abban wille, þonne do þu swa we ær beforan cwædon and rær up
þinne litlan finger.
 6.38. Gyf þu inne cyricean sittan wille for wylcere untrumnysse,
þonne wende he his hand adune and ahnigenum heafede him leafe bidde and his
hand on breost asette.
 6.39. Gyf þu wylle þæt hwa sittendra manna up arise, þonne
wend þu þine hand and hi bedæle up abræd.
 6.40. Gyf þu wille þæt he sytte, þonne wend þu adune and
hi bedæle adune læt.
 7.41. Gyf man hwylcum breþer byt hwæt on ufan, þæt he
genoh hæbbe, þonne wend þu his hand bradlinga adune and astrehtre
hwonlice hy styrige.
 7.42. Gyf he þæt gebodene habban wille, þonne wende he his
hand eclinga adune and wonlice wið his wyrd styrige.
 7.43. Gyf he hyt nelle, he hwonlice eac framweard styrige.
 7.44. Gyf þu hwæt be capitelhuse tæcan wylle, þonne sete
þu þine hand on þin heafod foran and hwon hniwa swilce þu þe
forgyfenesse bidde.
 7.45. Ðonne þu gehwædne martirlogium habban wille, þonne
wege þu þine hand and lege þinne scytefinger ofer þine þrotan and
rær up þinne litlan finger.
 7.46. Regoles tacen is þæt þu wecge þine hand and stryce
mid þinum scytefyngre andlang þinre wynstran handa, swylce þu regolige.
 7.47. Gyf þu gyrde habban wille, þonne wege þine fyst swylce
þu swingan wille.
 7.48. Ðonne þu swype habban wille, þonne wege þu þine
fyst, swaswa we beforan cwædon, and rær up þine twæg fingras.
 8.49. Gyf þu hwæt be beoddernes tacne tæcan wylle, þonne
sete þu þine þry fingras, swilce ðu mete to muðe do.
 8.50. Ðonne þu setrægel habban wille, þonne plice þu
ðine agene geweda mid twam fingrum, tospred þine twa handa and gewe hi,
swylce þu setl gesydian wille.
 8.51. Gyf þu meterædere fyldstol habban wille oþþe oþrum
men, þonne clæm þu þine handa togædere and gege hi þam gemete
þe þu dest þonne þu hine fyalden wylt.
 8.52. Gyf þu sceat habban wille oððe wapan, þonne sete þu
þine twa handa ofer þinum bearme and tobræd hi swilce sceat astrecce.
 8.53. Gyf þe disces beþurfe, þonne hefe þu up þine oþre
hand and tospræd þine fingras.
 8.54. Ðonne þu laf habban wylle, þonne sete þu þine
twegen þuman togædere and þine twegen scytefingras æðerne foran
ongean oþerne.
 8.55. Gyf þe syxes genyoðige, þonne snið þu mid þinum
fingre ofer þonne oþerne, swylce þu cyrfan wille.
 8.56. Gyf þu sticcan behofige, þonne wege þu þine hand
swilce þu mid sticcan etan wille.
 9.57. Gesodenra wyrta tacen is þæt þu do mid þinre oðre
handa nyþerweard be þære sidan, swylce þu wyrta scearffian wille.
 9.58. Ðonne þu grene wyrta habban wille, þonne sete þu
þinne finger on þine wenstran hande.
 9.59. Gyf þe læces lyste, þonne do þu mid þinum fingre,
swilce þu borige inn on þine hand and do bralinga þine hand to þinre
nasan, swilce þu hwæt gestince.
 9.60. Briwes tacan is þæt þu wecge þine fyst swilce þu
briw hrere.
 9.61. Ðonne þu pipor habban wille, þonne cwoca þu mid
þinum scytefinger ofer oþerne.
 9.62. Gyf þu beana habban wille, þonne sete þu þinne
scytefinger foreweardne on þines þuman forman liðe.
 9.63. Cesena tacen is þæt mon sette his þuman on his litlan
finger foreweardne.
 10.64. Ðonne þu cyse habban wille, sete þonne þine twa
handa togædere bralinga, swilce þu wringan wille.
 10.65. Gyf þu buteran habban wylle oððe smeoru, þonne stric
þu mid þrim fingrum on þine innewearde hand.
 10.66. Gyf þe meolce lyste, þonne strocca þu þinne wynstran
finger mid þinre swyþra handa þam gelice swylce þu melce.
 10.67. Gyf þu ægera beþurfe, þonne scrapa þu mid þinum
fingre up on þinne wynstran þuman.
 10.68. Ðonne þu scealt habban wylle, þonne geþeoddum
þinum þrim fingrum hryse þine hand, swylce þu hwæt seltan wylle.
 10.69. Huniges tacen is þæt þu sette þinne finger on
þine tungan.
 11.70. Ðonne þu fisc habban wylle, þonne wege þu þyne
hand þam gemete þe he deþ his tægl, þonne he swymð.
 11.71. Æles tacen is þæt mon wecge his swyþran hand and
sette syþþan ofer his wynstran earm and astrehtre his wynstran hande strice
þwyrs ofer mid þære swyþran, swylce he hine corflige swaswa mon æl
deð þonne hine mon on spite stagan wyle.
 11.72. Gif þu ostran habban wylle, þonne clæm þu þine
wynstran hand, ðam gemete þe þu ostran on handa hæbbe, and do mid sexe
oððe mid fingre swylce þu ostran scenan wylle.
 12.73. Ðonne þe æpples lyste, þonne cryp þu þinne
swiþran þuman to middewearde þinre handa and befoh hine mid þinum
fingre and rær up þine fæste.
 12.74. Gyf þu peran wille, þonne do þu ymbe þine fyste swa
we nu wiðforan cwædon and geþeod siðþan þine fingras tosomne
forð handlenge.
 12.75. Ðonne þu plyman habban wille, þonne clæm þu eal
begelicum þine wynstran hand and stric mid þinum scytefingre anlang þire
fyste.
 12.76. Cyrsena tac is þæt þu sette þinne winstran þuman
on þines lytlan fingres lið and twenge hine siððan mid þara swiþran
hande.
 12.77. Gyf þe slana lyste, þonne sete þu eallswa þinne
þuman and pyt mid þinum scytefingre in þine wynstran hand on þornes
getacnunge þe hi on weaxað.
 12.78. Ðonne þu for hwylcere neode sealtflæsc wille, þonne
twenge þu mid þinre swiðran neoþewearde þine wynstran, þær se
lyra þiccost si, and do mid þinum þrim fingrum, swilcce þu sealte.
 13.79. Ðonne þu cuppan oððe institiam wylle, þonne do
þu þine hand nyþerweard and tobræd þine fingras.
 13.80. Ðonne þu hlid habban wylle, þonne hafa þu þine
wynstran hand samlocene and eac swa þa swyþran and hwylf hy syþþan ofer
þa wynstran eal swylce þu cuppan hlide.
 13.81. Wicelre blede tacen is þæt þu arære up þine
swyþran hand and tospræd þine fingras and lege syþþan þinne
scytefinger to þinum wælerum and rær up þinne þuman.
 13.82. Gyf þu lytel drencefæt habban wylle, þonne rær
þu up þine þry fingras and lege þinne swyþran scytefinger to þinum
wælerum and rær up þinne lytlan finger.
 13.83. Ðonne þu drincan wylle, þonne lege þu þinne
scetefinger andlang þines muðes.
 13.84. Gyf þe gedryptes wines lyste, þonne do þu mid þinum
swyþran scytefingre on þine wynstran hand, swylce þu tæppian wille,
and wænd þinne scytefinger adune and twængc hine mid þinum twam
fingrum, swylce þu of sumne dropan strican wylle.
 13.85. Beores tacen is þæt þu gnide þine hand on þa
oþre.
 14.86. Ðonne þu burhreste haban wille, þonne wege þu þine
fyst, swilce þu wyrta cnocian wille, and lege þinne scytefinger to þinum
welerum.
 14.87. Gyf þu hwæt be slæpernes tacne tæccean wylle,
þonne lyge þu þinne swyþran hand under þin swyþre hleor.
 14.88. Ðonne þu blacernes behofige, þonne tern þu mid
þinum scetefingre on earþan, butan þu elles wite on hwæt, and wæt
mid þinum scytefingre on midden, swylce þu weocan settan wylle.
 14.89. Ðonne þu bedreaf habban wylle, þonne wege þu þin
reaf and lege þine hand to þinum hleore.
 14.90. Pyles tacen is þæt þu mid þinum scytefingre sume
feþer tacnum gestrice on þyne wynstran hand innewearde and lecge to þinum
earon.
 15.91. Gyf þu swyftleras habban wylle, þonne sete þu þinne
scytefinger uppon þinne fot and stric on twa healfa þines fet, þam gemete
þe hi gesceapene beoð.
 15.92. Socca tacen is, þæt þu sette þinne scytefinger and
rær up þinne þuman.
 15.93. Ðonne is þara sceona tacen þæt þu sette
forðrihte þinne scetefinger uppon þinne fot butan oðre becnunge.
 15.94. Yna tunes tacen is þæt þu sette þine swyþran
hand bradlinga ofer þinne innoð and þu be þam tacne þe leafe scealt
æt þinum ealdre abyddan, gyf þe þyder lyst.
 16.95. Gyf þu hwæt be bæðernes tacne tæcan wille,
þonne stric þu mid þinre swiðran hande bralinga ofer þine breost and
ofer þinne innoð swilce þu þe þwean wille.
 16.96. Ðonne þu þe be tancnunga biddan wille, þæt þu
þin heafod þwean mote, þonne stric þu mid bradre hande on þin feax,
swilce þu hit þwea.
 16.97. Gyf þe wæteres geneodige, þonne do þu swylce þu
þine handa þwean wille.
 16.98. Ðonne þu sapan abban wille, þonne gnid þu þine
handa togædere.
 16.99. Nægelsexes tanc his þæt þu mid þinum scitefingre
do ofer þinne oþerne, swilce þu ceorfan wille, and straca syþþan on
þin leor mid þinum fingre, swilce þu scearan wille.
 16.100. Ðonne þu camb habban wylle, þonne stric þu mid
þinum fingrum on þin feax nyþerweard, swilce þu cembe þe.
 17.101. Gyf þu hemeþe habban wille, þonne nim þu slyfan
þe on hand and wege hi.
 17.102. Brecena tancen is þæt þu strice mid þinum twam
handum up on þin þeah.
 17.103. Ðonne þu wynyngas habban wille, þonne do þu mid
þinum twam handum onbutan þine sceancan.
 17.104. Gyf þu hosa habban wille, þonne stric þu uppweard on
þinum sceancum mid þinum twam handum.
 17.105. Gylecan tacen his þæt þu strece forð þin wenstre
handstoc and plyce innan mid þinre wynstran hande.
 17.106. Ðonne þu cuglan habban wylle, þonne wege þu þinne
earmellan and foh to þinum hode.
 17.107. Gyf þu to hwilcere gehirsumnesse scapulares beþurfe,
þonne stric þu eclinga mid ægðere hande ofer æðerne earm ymbe
þæt utan, þe þæs scapularæs handstoca ateoriað.
 17.108. Ðonne þu glofan abban wille, þonne stric þu þa
oþre hand mid þære oþre bralinga.
 18.109. Sceara tancen is þæt þu wecge þinne scytefinger
and þone midemistan on þinre swiðran hande to somum claðe, swilce þu
hine nid scearan ceorfan wille, oððe ymb þin heafod, swilce þu efysian
wille.
 18.110. Gyf þe nædle beþurfe, þonne feald þu mid þinre
swiðran hande þane hem þines wynstran earmstoces ofer þinne wynstran
scytefinger and do þær ofer mid þrim fingrum swilce þu seowian wille.
 18.111. Ðæs bæcernes tacne is þæt mon mid bam
samlocone handum togædere, swilce þu dah brædan wille.
 18.112. Ðonne þu græf habban wille, þonne sete þu þine
þri fingras tosomne, swilce þu græf hæbbe, and styra þine fingras
swilce þu write and bycna syþþan mid þinum scytefingre.
 18.113. Gyf þu gehwæde wæxbreda habban wille, þonne
strece þu þine twa handa and sete hy neoþan tosomne and feald togædere
swilce þu weaxbreda fealde.
 18.114. Ðonne þu micel weaxbred habban wille, þonne stric
þu mid þinum twam fingrum on þine breost forewearde, swilce þu dylige,
and stryce þinne earm and sete þine hand on þines wynstran earmes byge.
 18.115. Gyf þu reogolsticcan næbbe, þonne strece þu þine
hand upweard and stric mid þinum scytefingre andlang þinre wynstran hande
swilce þu regolige.
 18.116. Ðonne þu blechorn habban wille, þonne hafa þu
þine þri fingras, swilce þu dypan wille, and awend þine hand adune and
clyce þine fingras, swilce þu blæchorn niman wille.
 18.117. Fiþere tacen is, þæt þu geþeode þine þri
fingras tosomne swilce þu feþere hæbe and hi dype, and styre þine
fingras swilce þu writan wille.
 19.118. Ðæs cyninges tacen is, þæt þu wende þine hand
adune, and befoh þin heofod ufeweard eallum fingrum on cynehelmes tacne.
 19.119. Cyninges wifes tacen is þæt þu strece onbutan
heofod, and sete syððan þine hand bufon þin heofod.
 19.120. Bisceopes tacen is þæt þu strice mid þinre hande
ofer æðere eaxle niþerweard ofer þine breost on rodetacne.
 19.121. Gyf þu hwæt be wylcum munece tæcan wille, þe þu
his tacen necunne, þonne nim þu þe be þinum hode.
 19.122. Mynecena tacen is þæt þu sette þine twegen
scytefingras on þin heofod foran and strice siþþan adune andlang þinra
hleora on þæs haligryftes tacnunge.
 19.123. Gyf þu mæssepreost habban wille, þe munuc ne sy,
þonne stric þu mid þinum scytefingre, swilce þu trændel wyrce, and
astrehtre þinre hande on þam gemete swilce þu bletsige.
 19.124. Ðonne þu diacon abban wille, þonne stric þu eal
gelice mid þinum scytefingre and wyrc Cristes mæl on þin heafod foran on
þæs halgan godspelles getacnunge.
 19.125. Be mædenneshades preostes tacen is þæt þu strice
swa we wiðforan cwædon on þin hleor mid þine scytefingre.
 19.126. Lædes mannes tacen is þæt þu ðe mid ealre hande
be þinum cynne nime, swilce þu þe be bearde niman wille.
 19.127. Gewylces ungehadodes wifes tacen is þæt þu mid
foreweardum fingrum þin forewearde heafod fram þam anum earan to þon
oþrum on bindan tacne.
 19.130. <foreign>Expliciunt Monasteriales Indicia</foreign>.

END_TEXT
START_TEXT

Notes 3 (Jones)
B24.3.
Names of Week Days: Jones 1943, 340.



 1. <foreign>Nomina dierum secundum anglos</foreign> Sunnandæg Monendeg
Tiwesdæg Wodnosdæg Þunresdæg Frigedæg Saterdæg.

END_TEXT
START_TEXT

Notes 4 (Wormald)
B24.4.1.
Names of Months: Wormald 1934, no. 14.



 1. Ianuarius Iuli.
 2. Martius Hrædd.
 3. Aprelis eastormonoð.
 4. Maius ðrymylce.
 5. Iunius liða.
 6. Iulius liða.
 7. Augustus weodmonoð.
 8. September Haligmonð.
 9. October Winterfylled monoð.
 10. Nouember blodmonoð.
 11. December iolmonoð.

END_TEXT
START_TEXT

Notes 5 (Logeman)
B24.5.3.
Names of the Winds: Logeman 1889a, 103-5.



 1. Est wind <foreign>Subsolanus</foreign> <foreign>Zephirus</foreign> westan.
 4. Westan suþan <foreign>Euro nothus</foreign> suðan westan <foreign>Euro auster</foreign>
suþan westan <foreign>Africus</foreign> estan suðan <foreign>Eurus</foreign> estan <foreign>Subsolanus</foreign> suþan
westan <foreign>Acircio</foreign> norþan westan <foreign>Africo</foreign> suþan westan <foreign>Nothus</foreign> westan
suþan <foreign>Ab euro</foreign> suðan westan <foreign>A favonio Africo euro</foreign> suðan westan <foreign>Eurus</foreign>
estan suðan <foreign>Aborea</foreign> estan norþan <foreign>Zephirus</foreign> norðan westan <foreign>Chaurus</foreign>.
 18. Estan norþan <foreign>Ab oriente</foreign>.
 19. Estan <foreign>A meridie vel ab austro</foreign> suðan <foreign>Ab occidente</foreign> westan
<foreign>A septentrione</foreign> norþan <foreign>Ab aquilone</foreign>

END_TEXT
START_TEXT

Notes 6 (Ker)
B24.6.
Names of Letters: Ker 1957, 337.



 1. A a, B be uel bei, C ce uel cei, D de uel dei, E e, F f, G ge
uel gei, H hah uel hake, I i, K ka, L l el, M m em, N n en, O o, Q quu, R r er,
S s es, T te, V u, X x ix, Y y fix, Z zede, & & et, <foreign>ð ð</foreign> titel.
 4. Anglice littere W wen, ð ðet, þ þorn, & &
and.

END_TEXT
START_TEXT

Notes 7 (Ker)
B24.7.
Names of Numbers: Ker 1957, 430-31.



 1. <foreign>VII</foreign> seofene <foreign>VIII</foreign> ahte <foreign>IIII</foreign> fower <foreign>XV</foreign> fiftene <foreign>XXIIII</foreign>
fower and twenti <foreign>I</foreign> an.

END_TEXT
START_TEXT

Notes 8 (Ker)
B24.8.
Names of Relationship: Ker 1957, 433.



 1. <foreign>Pere & mere</foreign> Vader and moder <foreign>Serurs & freres</foreign> Suster
and broder <foreign>Les enfanz frarins</foreign> Broða cild <foreign>Cusins germains</foreign> Hiberna bearn
<foreign>Cusins parenz</foreign> Isibba child Maglingas.
 7. Siblingas.

END_TEXT
START_TEXT

Notes 9 (Trahern)
B24.9.
Significance of Church Bells: Trahern 1973, 475-7.



 1. Her ys me be þam becnum þe we beoð to cyricean mid
gesamnude.
 2. Belltacnes gewuna ys of ealdan gecyðnysse genumen.
 3. Þa swegð ys of geworht.
 4. Nu ys se ar heard and swegende.
 4. Hæfð þæt ylce tacn anne clipur wiðinnan mid þam
hit byð swungen, þæt se b seo get þyssere niwan cyðnyss by s
þ/ heard swegeað swyþ r þ byman.
 8. Oð end þæs þis tungan.
 10. Þurh þæne rap we understandað ures lifes gemet
oððe halig gewrit.
 12. Se rap þe hæfð angynn of þam treowe þe ys þære
bellan geoc getacnað halig gewrit þyssere niwan cyððnysse, adunstigende
of treowe þære drihtenlican rode.
 14. Þat treow swa þeah from ealdum bocerum ys gereht, þæt
hit is fram witegum and fram ealdfæderum drihtenlic gehæfd.
 16. For þam þe se rap oð þæs sacerdes hand astrecð,
and þæt halige gewrit to þæra sacerda weorcum scyl becuman.
 18. Þas word gedafniað swyþe þæs mæssepreostes
weorce, þe þæt becn styrað, þænne he fylið upp þam rape,
þæt he deð, þæt he geþence on him sylfum hu micclum he sy to
godum weorcum upp astreht, þænne he eft nyþer tyht, þænne
bisceawað he hu micclum he on þwyrnyssum.
 22. Nu na forhogie næfre se mæssepreost þiss weorc to
donne.
 23. Se þe wat hyne sylfne gafulgyldan godes bodunge, ne hyne
sylfne næfre ætbrede fram þam styrigendum becnum, þa hwile þe he
mæge of þam sylfum godes folce bodian.
 26. Se bend þe se clipur ys mid gewriðen ys swylce hyt sy sum
gemetegung, þæt þære tungan clipur mæge styrian, and þa lippan
æthwega beatan.
 29. Soðlice mid þæs rapes æthrine se bend styrað
þæne clipur, þænne þæs bydeles, þæt ys þæs
mæssepreostes, tunge styrað oððe mid gemetegunge mynegað to
ealdorscype oððe to geþincðe godes lare.

END_TEXT
START_TEXT

Notes 9.1 (Trahern)
B24.9.1.
On the Seating of a Bishop: Trahern 1973, 476 note 3.



 1. Scryd þys s ge se biscp to hi bs stole yr an butan
wið þat sse hlydan oððe on his feldestole.

END_TEXT
START_TEXT

Notes 10.1 (Ker)
B24.10.1.
Note on Adam: Ker 1957, 165.



 1. Adam lifede nigonhund geara and <foreign>XXX</foreign> geara.
 1. Noe lifede ær ðam flode syx hund geara and æfter ðam
flode ðryo hund wintra and fiftig wintra, and he wæs innan ðære earc
feowertig daga, he and his ðryo suna Sem, Cham, and Iapheh, and hyra ðryo
wif.
 4. Seo earc wæs ðryo hund fæðma lang and fiftig
fæðma wid, and ðryttig fæðma heah.
 5. And his sunu Sem lifede syx hund geara, and ðryo and ðryttig
geara.
 6. His sunu hatte Arfaxad, se lifode feower hund geara and eahta
and ðryttig geara.
 7. Ða gestrynde he sunu se hatte heber, of him asprang þæt
hebreisc folc.

END_TEXT
START_TEXT

Notes 10.2 (Nap)
B24.10.2.
Note on Adam: Napier 1889, 1-4.



 1. Hwæt wæs se on þissere worulde seðe acænned næs,
& þeahhwæðere wæs to men geworden & lange lifde & þa
eft æfter his deaðe þæt he wæs bebyrged innon his modor innoðe,
& æfter þam deaðe eft þæt hit gelamp æfter manegum wintrum
þæt he wæs gefullwad & næfre his lichama ne fulode ne ne
brosnode innon þære eorðan?
 6. Þæt wæs adam se æresta mann þe þis bi gelumpen
wæs.
 7. And for þon hine se eorðe gretan ne meahte þæt he
fulode & brosnode.
 9. For þon þe he of þære eorðan selfre unmængedre
ær gesceapen wæs & gehiwad þurh godes handgeweorc.
 11. Hwile wæs þæt bett meahte oððe gemet mannes on
eorðan þæt he swa cræftlic weorc gefegde tosomne, nim butan þam
anum þe hit eal gescop.
 13. And he lifde, adam, æfter þære menniscan hiwunge
<foreign>dcccc</foreign> wintra & þrittig wintra.
 15. And þe sexteoþegan geare fram his hiwunge þæt he
gegylte on neorxnawonge ungesælilice ofer godes bebod & ofer his hæse
þæt þonne wæs se gylt þæt he abreac þæs forbodenan treowes
æpples þurh þa lare þære inwitfullan næddran.
 19. And þæt wæs frigedæg þæt hie þa blæde
þigdon adam & eua & heo eft swulton butu on frigedæg.
 20. And þa eft æfter þon þæt hie butu wæron on helle
adam & eua for þæs gyltes mycelnysse fif þusend wintra & twa
hund wintra ær þon heom god gemildsian wolde & heo þæs wræces
unbindan.
 25. Adam wæs eac swiðe weorðlic hiserinc þa hine god
ærest gehiwad hæfde to mænniscum gesceape on þrytiges wintres ylde.
 27. And he wæs on længe on fif & hund nigontiges fingra
lenge ofer þweoras þa fingras on medemre wæstme.
 30. Sarra wæs haten abrahames cwen.
 30. Rebecca wæs haten isaaces cwen.
 31. Rachel wæs haten iacobes cwen.
 31. And æft wæs æfter þon cwen iudiht wæs wuduwe seo
wæs samueles modor þæs witegan.
 33. Þonne wæs noemi melches wyf iudisc mann.
 34. Furtumatus sette þas naman ealle to meterferse.
 36. Noe se heah fæder hæfde þry sunu þa wæron þus
hatene, sem, cham, iaphet.
 37. And of þam þrim sunum wearð onwæcnad & awridad
eall manna cynn wearð on besenced & þær næfre to lafe ne wearð
ma þonne him eahtum ac hit eall se gifra flod forswealh & forgrinde.
 40. And he eac þa gyt nolde urne drihten for his myldheortnesse
þætte ðes middangeard nære ortydre manna cynnes, ac ascyrede to lafe
þæt þæt we eft of awocon þurh þæs halgan heah fæderes
geearnunga noes & his goddra dæda mycelnesse.
 45. And of him þrim eft wearð awridad twa & hund seofontig
þeoda ealdorlicra mægða.
 46. And swa fela is eac manna gereorda & heora gespræc
todæled.
 47. Þonne awoc ærest of iafeðe noes suna <foreign>XV</foreign> mægða
ealdorlicere & micele.
 48. Þonne onwocon of chame <foreign>XXX</foreign> theoda mycelra & eac
þæt cynn wæs geseald fram urum drihtne þam oðrum cynnum twam on
heaftnead & on þeowdom.
 51. And þæt wæs for þon swa gedon þæt he getælde
his fæder noe þær he on his sceape locode & his to bismere hloh.
 53. Ðonne onwoc fram þam ðriddan suna seme, & se wes
heora geongost wæs þeh hwæðere on wisdome yldost, seofon &
twentig þeoda.
 55. And þanon wæs awæcnod þæt æþeluste cynn &
þæt betste.
 56. Þæt wæs for þon þe he his fæder noe na
getælde & untweogendlice of þysum þrim mannum noes sunum þæt
eall þes middangeard wearð eft onwæcnod þeh hye drihten on þreo
streonde & swa sibbe cneordnesse todælde.
 60. And þæt he todælde for þære tælnysse þe hy
heora fæder tældon noe þæt he on ðreo towearp þa cneordnysse.
 62. Þæt wæs wælisc & on cyrlisc cynn & on
gesyðcund cynd.
 63. For þyssum gyltengum þe we nu gehyrdon wæron þa
gesyblingas þus todælde.
 66. Þis syndon þa ðreo frigedagas þe man sceall fæsten
on twelf monþum.
 67. Se æresta on hlydan, & se æftresta þe byð on
iulius.
 68. Se mann þe þis gefæst ne þearf, he na ondrædon him
helle wita butan he beo hlafordswica.
 72. Be sancta maria ylde and be hyre forðsiðe.
 73. Sancta maria wæs <foreign>XIIII</foreign> winter þa heo crist acænde,
& syððan heo wæs mid him <foreign>XXXIII</foreign> wintra on middanearde.
 75. And heo leofode <foreign>XIIII</foreign> gear æfter him her on worulde, &
heo wæs <foreign>LXIII</foreign> wintra þa heo forðferde.
 76. And se hælend wæs þrittig þa hine mann fullude.
 78. Be misdæda.
 79. Gif hwa fulice on ungecyndelicum þingum ongean godes
gesceafte þurh ænig þine hine sylfne besmite, behreowsige þæt
æfre þa hwile þe he libbe, be ðam þe seo dæd si.

END_TEXT
START_TEXT

Notes 10.3 (Ker)
B24.10.3.
Note on Adam: Ker 1957, 402.



 1. Nigen hundred wintre & <foreign>XXX</foreign> adam liuede on þissere
worulde on geswinche & on ermðe & soððan to helle for, &
þer grimme wite þolede.
 3. Þusend wintre, & twa hundred wuintre & ehte &
twenti wintre.

END_TEXT
START_TEXT

Notes 11 (Nap)
B24.11.
Note on Noah, etc.: Napier 1889, 6-7.



 1. Sancta maria wæs <foreign>XVI</foreign> gear eald þa heo crist akende, &
syþþan heo wæs mid him <foreign>XXXIII</foreign> geara on middanearde.
 3. And heo leofode <foreign>XIII</foreign> gear æfter him her on worulde, &
heo wæs <foreign>LXIII</foreign> geara eald þa heo forðferde.
 4. And se hælend wæs <foreign>XXX</foreign> geara eald þa hine man fullode,
& <foreign>XXXIII</foreign> geara eald þa he þrowode for us.
 7. Adam wæs her on worulde lifes <foreign>IX</foreign> hund geara, & <foreign>XXX</foreign>
geara.
 8. Adam wæs on helle æfter his forðsiðe, & ealle þa
gewitenan sawla mid him oð þone dæg þe ure drihten crist þrowode.
 10. Þæt is þonne <foreign>V</foreign> þusend geare, & <foreign>CC</foreign> geara &
<foreign>XXVIII</foreign> geara.
 11. Adam hæfde <foreign>LII</foreign> suna & <foreign>LXX</foreign> dohtra.
 12. Noe hæfde <foreign>III</foreign> suna þus wæron hatene, Sem, cham,
Iafeð.
 13. Of þam þreom awocan & forð coman <foreign>LXXII</foreign> þeoda,
fram Iafeðe <foreign>XV</foreign>, & fram chame <foreign>XXX</foreign>, & fram Seme <foreign>XXVII</foreign>.

END_TEXT
START_TEXT

Notes 12.1 (Nap)
B24.12.1.
Note on Noah's Ark, etc.: Napier 1889, 5-6.



 1. Her sagað embe þa twegen sceðan, þe mid criste
hangedon.
 2. Hy wære on ebreisc genemnede Achasachat, & Macros, &
on Greckisc Malica, & loca, & on romanisc Cismus & Dismus.
 4. Cismus gelifde, & dismus ne gelifde.
 6. Noes arc wæs <foreign>III</foreign> hund feðma lang, & fiftig wid, &
þrittig heah.
 8. Sancte petres cyrice is þreo hund fota lang, & twa hund
fota wid, & þar is twa hund swera & twentig, & þara leohtfata
<foreign>XII</foreign> þusenda & fifti, & on þære hlæddra is twa & sixti
stapa.
 12. Salemannes templ wæs sixti fæðma lang, & sixti heah
& þrittig wid.
 13. And þæra wyrehtena wæs ðe þane stan bæron
hundseofontig þusenda.
 14. And hundeahtatig þusenda hine sniðon, & feidon.
 15. And þar wæs þreo ðusend gerefena & þreo
hundred.
 17. Istorius sæde þæt þyses middangeardes lenge wære
<foreign>XII</foreign> þusend mila, & on bræde six þusend, & þreo hundred butan
litlum ealandum.
 20. Man hafað bana twa hundred & nigontine, & he hafað
æddrena þreo hundred & fife & sixti.
 21. And swa fæla daga beoð on twelf monðum, &
hundtwentig geara hafað þritti þusend daga & six hundred.

END_TEXT
START_TEXT

Notes 12.2 (Nap)
B24.12.2.
Note on Noah's Ark, etc.: Napier 1889, 4.



 1. Noes earc wæs þreo hund fæþma lang, & fiftiges wid
& þritiges heah.
 2. Her secgþ þæra tweigra sceaþena naman þe mid criste
hangodon.
 3. On ebreisc hig hatton acharica & macres, & on grecisc
macha & iacha, & on romanisc ismus & dismus.
 5. Ismus gelyfde & dysmus ne gelyfde.
 5. Sanctus petrus cyrice ys þreo hund fota lang & twa hund
wid, & twa hund swera & twentig, & þæra leohtfata twelf
þusenda & fiftig, & on þæra hlæddre twa & feowertig
stæpena.
 9. Salomones templ ys sixtig fæþma lang, & sixtig heah
& þryttiges wid.
 10. And þæra wyrhtena wæs þe þæne stan bæron hund
seofontig þusenda, & hund eohtig þusenda hyne snidon & fegdon.
 12. And þer wæs þreo þusend gerefena, & þreo
hundræd.

END_TEXT
START_TEXT

Notes 15 (Nap)
B24.15.
Note on the Gold Brought to Solomon: Napier 1889, 8.



 1. Hu micel goldes wæs Salomone broht æghwylce dæge.
 1. Þæt wæs feower ðusenda & syx & syxtig
talentana.
 2. On ælcre talentan wæs <foreign>LXXX</foreign> punda.
 3. Swa micel wæs gebroht on ðam temple, butan þam þe him
fram cypemannum com, & fram cyningum, & fram ealre worulde ealdormannum
broht wæs.
 6. On salomones tide wæs gold swa genihtsum, & seolfor on
hierusalem swa stanas ofer eorðan.
 7. Hu nyt bið þæt ðeah þu ðe ealne middaneard &
ealle eorðan wille gestrynan, gif þu þinre sawle unfreme &
forlorenesse gewyrcst.

END_TEXT
START_TEXT

Notes 16.1 (Nap)
B24.16.1.
Note on the Age of the Virgin: Napier 1889, 6.



 1. Sancta maria wæs on þreo & syxti wintra, þa hio of
middanearde ferde.
 2. And hio wæs feowertyne geara eald þa hio crist acende &
hio wæs mid him <foreign>XXXIII</foreign> geara on middanearde.
 4. And hio wæs <foreign>XVI</foreign> gear æfter him on worulde.

END_TEXT
START_TEXT

Notes 16.2 (Birch)
B24.16.2.
Note on the Age of the Virgin: Birch 1892, 83.



 1. Sancta Maria wæs on þreo & sixtigan wintra þa heo of
middangearde ferde.
 2. And heo wæs feowertyne geara eald þa heo Crist acende.
 3. And heo wæs mid him <foreign>xxxiii</foreign> geara on middangearde.
 4. And heo wæs syxtyne gear æfter him on worulde.
 5. Amen.

END_TEXT
START_TEXT

Notes 16.3 (Nap)
B24.16.3.
Note on the Age of the Virgin: Napier 1889, 6 footnote.



 1. Sancta maria wes ðreo & sixti winter ða heo of
middenærde ferde.
 3. And heo wes fiftene æld ða heo crist acende.
 3. And heo wes mid him ðreo & ðritti winter on
middenærde.
 4. And heo wes efter him sixtene gær on ðissere worlde.

END_TEXT
START_TEXT

Notes 19 (Nap)
B24.19.
The Thirty Pieces of Silver: Napier 1889, 8.



 1. <foreign>De triginta argenteos</foreign>.
 2. Þæs seolfres þe geseald wæs iudan for criste, þæt
bið ðreo Obolos.
 3. Ælc obol hæfð <foreign>XII</foreign> peningas, þæt is ealles <foreign>XXX</foreign>
& <foreign>VI</foreign> peningas.
 4. Do hi ealle togædere þæt þritig seolfor sticca,
þonne bið ealles ðæs feos twa hund scillinga, & <foreign>XVI</foreign> scillingas.

END_TEXT
START_TEXT

Notes 21 (Warn)
B24.21.
The Coming of Antichrist: Warner 1917, 66-7.



 1. Hit sæigð on halgen bocan, þæt æfter gearan ymbryne
swa gewurðen scule, þæt eall middeneard mid hæðenra þeode
geðrynge by, & mid heordan hæftnysse swa swyðe gedrecced &
gedrefod wuiðeð, þæt hine uneaðe ænig riht gelefed mann mid þan
heofonlicen kinges tacne gebletsigen mote, oððe gesenigen durre.
 6. Þas geswæncennysse we mugen nu mycele mare on us sylfen
ongyten, þonne we hit on bocan leornigen.
 7. Þas witen & þas gedrefodnysse þonne gewurðeð,
& ateowodnysse þæs awyrgoden Antecristes tocyme, se þe on þysne
middeneard toweard is to cumene, þæt is se wiðersace & se deofol
þe æt frymðe wið Godes gesceafte gewann, & þurh his oferhyd
aðand.
 11. Sæde þæt he mihte rixigen ofer heofones & beon
gelic Godes sune.
 12. Þa ne mihten heofones his oferhyd ahebben, ac wearð he mid
mihte on helle grundes mid his gemæccen besænct.
 14. Se nu eft on wurlde emne from swyðe facan innoðe onfangen
byð, & fram swyðe besmitenan & of unclænan geboren, & mid
swyðe manfullen & facnen handen afedod, & he byð on mænnisscre
gebyrde, Antichristus genæmnod.
 18. He byð acænnod on þan ungesæligen wongstyde þe
Corozaim hatte, & he byð gefedd on Betsaida, & he rixeð on
þære byrig þe Capharnaum gecwedon is, & þonne blisseð seo burh
Corozaim, for þan þe he on hire byð acænnod, & þonne gefagenað
Betsaida, for þan þe he on hire gefedd byð, & þa burhware on
Capharnaum mid mycelre oferhyde onhafene byð, & on his rice swyðe
gefagenigeð.
 24. For þyssen ungeðwærnyssen, Drihten on his godspelle þa
ungesælignyssen cydde mid þan þrym worden, þa þa he swa cwæð,
Wa þe Corozaim, & wa þe Betsaida, & wa þe Capharnaum, for þan
þe þu talest þæt þu oð heofon ahafen seo, sy þu mid færlicen
ryre on helle grundes gereosest.
 28. Mid þan he þonne mænde þæs feondes oferhyde, þe
on heom rixigeð, & on eallen middenearde byð swyðe mycele
ungeðwærnysse & ðrahlice witen on manna bearnen.

END_TEXT
START_TEXT

Notes 22 (Warn)
B24.22.
The Fifteen Days before Judgement: Warner 1917, 89-91.



 1. On þan nexten fiftene dagen beforen domesdæge, sculen
gewurðen foretacnen, þe bodieð & tacnieþ þone styrnlicne ege,
þe God sceaweð þan arleasen, þone he demen sceal rihtwisen &
unrihtwisen.
 4. On þan formen dæige, se sæ heo onhefð ofer ealle dunen
feowertig elnen on hehnysse swa swa weall, & swa hit byð fram morgen oð
æfen.
 6. On þan oðren dæige, seo sæ besincð inn agean swa
deope, þæt uneaðe man gesicð þæt ufemeste, & swa hit byð
eallne dæig.
 8. On þan þridden dæige, heo gecerð to hire rihte gecynde
mid eallen hire streamen, þe heo hæfde æt frymðen, þa þa God
ærest toscelede wæter fram lande.
 10. On þan feorðen dæige, ealle sælice deor & fissces
heo æteowigieð bufe þan yðen & bellgigeð swa swa mid
mænnisscre reorde, ac þehhweðere ne understant nan mann heora gereord
bute God ane, & þæt byð to tacnunge þære eorre, þe God
cyðð þan synfullen on domes dæige.
 15. On þan fiften dæige, ealle wyrte & ealle treowwes
ageafeð read swat swa blodes dropen.
 16. Þæt doð þa wyrten, for þy þæt þa synfulle
mæn heo træden, & þa treowwen, for þan þe þa synfulle
hæfden freome of heom & of heora wæstmen.
 18. On þan sixten dæige sculen slean togædere ealle stanes
lytle & mycele, & ælc stan tobrytt on feower hloten, & ælc
þære hloten fiht wið oðer, oððet heo eall to duste gewurðeð.
 21. Þæt heo doð forþan, þæt þa arlease mænn of
heom worhten steples & castles, þæt heo þær mid swæncten
geleaffulle mænn & Godes þearefen.
 23. On þan seofeðen dæige wurðeð geemnode denen &
dunen, swa þæt eall eorðe byð smeðe & emne.
 24. Þæt betacned, þæt God ne forsihð þæs
þearfendan ansene, ne ne wurðeð þæs mihtiges mannes modignysse, ac
besicð to ælces mannes gewyrhten.
 27. On þan ehteðen dæige gewurðð swylc eorðstyrung,
þæt eall middeneard beofeð fram eastdæle to westdæle, for þan
þe he abær þær mannen unrihtwisnysse.
 29. On þan nigeðen dæige tofealleð castles, & steples,
& hus, & circen, & ealle getimbrunge lytle & mycele for þan
þe þa synfulle hæfden þæron heora wununge.
 31. On þan tenðen dæige, heo gegaderigeð ealle deaddre
manna lymen, swa þæt gyf an mann wære dead on middewearden, & his
an hand oððe fot wære on eastdæle, & his oðer lym on
westdæle, þehhweðere heo cumeð togædere ælc to his lichame,
& ælc lichame arist oð his byrigeles brerd.
 36. On þan ændeleften dæge eorneð wilddeor beo tunen,
& felden, & manna wunungen, swa swa heo beon wittlease.
 38. On þan twelften dæige eorneð mænn geond eall
middeneard byfigende & drædende Cristes tocyme to demene cwican &
deaden, swa þæt se were ne gret his wif, ne þæt wif hire were, þeh
heo heom gemeten, ac byð swa swa wittlease, & unspecende.
 41. Ne heo ne eteð, ne heo ne drincað.
 42. On þan þreottende dæige fealleð sunne & mone,
& ealle steorren, for þan þe heo geafen leome þan yfelen mannen.
 44. On þan feowertenðen dæige, ealle libbende mænn
gewurðeð deade, swa þæt heora nan ne byð gebyrod, ac fyr cumð
& forbærnð þa eorðe, for þan þe heo fostrede þa synfulle
& þa arlease.
 47. On þan fiftenðe dæige cumð flod & geswyleð þa
æsscen, & besæncð ealle þa unclænnyssen into þære eorðe
deopnysse, swa þæt on middenearde ne belæfð naht unclænes gesene.

END_TEXT
START_TEXT

Notes 25.1 (Schroer)
B24.25.1.
The Six Ages of the World: Schroer 1885-8, xxi.



 1. On þisre worulde fruman, god ælmihtig gesceop &
geworhte on <foreign>VI</foreign> dagum ealle gesceafta & ðæs seofoðan dæges he
gereste hine.
 3. And on syx ylda is þeos woruld eac todæled, & seo
seofoðe belimpð to þære ecan reste.
 5. An yld is geteald of adame to noe, Oðer of noe to abrahame,
ðridde of abrahame to dauide, feorðe of dauide to þam myclan heregange,
Fifte of þam heregange to Christes gebyrdtiman, Sexte of ures drihtnes
gebyrdtide; to þam ende þe god ana wat.
 9. Seofoðe belimpð to þam toweardan life.

END_TEXT
START_TEXT

Notes 25.2 (Nap 62)
B24.25.2.
The Six Ages of the World: Napier 1883, no. 62, 311-13.



 1. Be frumsceafte.
 2. On þisre worulde fruman god ælmihtig gesceop and geworhte
on syx dagum ealle gesceafta, and ðæs seofoþan dæges he gereste
hine.
 4. And on syx ylda is þeos woruld eac todæled, and seo
seofoðe belimpð to þære ecan reste.
 7. <foreign>De ætatibus mundi</foreign>.
 8. An yld is geteald of Adame to Noe, oþer of Noe to Abrahame,
ðridde of Abrahame to Dauide, feorðe of Dauide to ðam myclan heregange,
fifte of ðam heregange to Cristes gebyrdtiman, sixte of ures drihtnes
gebyrdtide to þam ende, þe god ana wat, seofoðe belimpð to þam
toweardan life.

END_TEXT
START_TEXT

Notes 25.3.1 (Forst)<extent></extent>
B24.25.3.1.
The Six Ages of the World: Forster 1925, 192-3 (MS. Arundel 60).



 1. Her onginneð kyþan ymbe þises middangeardes ylda.
 1. Seo forma yld wæs Adame oð Noe, þæt is þonne þreo
þusend wintra and sixandhundseofontig wintra.
 2. <foreign>Secunda Noe usque ad Abraham fuerunt anni CCC XCVII</foreign> ðonne is
seo oðer yld fram Noe oð Abraham, þæt is þonne þreo hund wintra.
 3. <foreign>Tertia Abraham usque ad Moysen, fuerunt anni DCCCC L XX</foreign>
ðonne is seo ðridde yld fram Abrahame oð Moysen, þæt is þonne
nigan hund wintra and hundseofantig wintra.
 4. <foreign>Quarta ad Moysen usque ad Dauid, fuerunt anni CCCC XCIII idem
transmigrationem Babilonis</foreign> ðonne is seo feorðe yld fram Moysen oð Dauid,
þæt is þonne feower hund wintra and ðreoandhundnigantig wintra
þæs forðgewitenes þære miclan burche Babilonie.
 5. <foreign>Quinta ad Dauid usque ad Christum, fuerunt anni D L XXXVIII</foreign>
ðonne is seo fifte yld fram Dauid oð Crist, þæt is þonne fifhund
wintra and niganandhundeahtatig wintra.
 6. <foreign>Sexta a natiuitate Domini usque in natale Domini uenit D CCCCC
XLVIIII</foreign> ðonne is seo sixte yld fram Cristes akennednesse agan, oð nu to
middanwintre kimð, þæt is ðonne anþusend geara and <foreign>VIIII</foreign> and
hundnigantig geara.
 7. <foreign>Ab initio mundi usque in natiuitate Christi fuerunt anni
quinque milia CXC VII</foreign> <foreign>A natiuitate domini usque ad finem mundi fiunt autem
anni D D XXVI</foreign>

END_TEXT
START_TEXT

Notes 25.3.2 (Forst)<extent></extent>
B24.25.3.2.
The Six Ages of the World: Forster 1925, 192-3 (MS. Caligula A.XV).



 1. Her onginð embe þises middaneardes yldo.
 1. Seo forme yld is fram Adame oð noe, þæt is þonne <foreign>IX</foreign>
hund wintra & <foreign>LXXVI</foreign> wintra.
 4. Ðonne is seo oþer yld fram noe oð abraham þæt is
þonne <foreign>CCC</foreign> wintra & <foreign>XCVII</foreign> wintra.
 6. Ðonne is seo þridda yld fram abrahame oð moisen þæt
is þonne <foreign>IX</foreign> hund geara & <foreign>LXX</foreign> geara.
 8. Ðonne is seo feorðe yld fram moysen oð dauid, þæt is
þonne <foreign>CCCC</foreign> geara, & <foreign>XCIIII</foreign> geara þæs forðgewitenes þære
miclan burge babilonie.
 11. Ðonne is seo fifte yld fram dauid oð Cristes tokyme
þæt is þonne fif hund geara & <foreign>LXXXIX</foreign> geara.
 13. Ðonne is seo sixte yld fram Cristes akennednysse oð
þissere worulde ende.
 15. Ðonne fram middaneardes fruman oð Christes akennednysse,
þæt is þonne six þusend geara & <foreign>C</foreign> geara & <foreign>XXV</foreign> geara &
<foreign>IX</foreign> monðas.
 18. Ðonne fram þissere worulde oð Christes þrowungtid,
þæt is þonne six þusend geara, & <foreign>C</foreign> geara & <foreign>LVIII</foreign> geara.

END_TEXT
START_TEXT

Notes 25.4 (Forst)
B24.25.4.
The Six Ages of the World: Forster 1925, 191-2.



 1. <foreign>Prima etas mundi, ab Adam usque ad Noe, fuerunt anni, III
DCLXXVI</foreign> Her onginð ymbe þyses middangeardes ylde, hwæt wæs fram
Adame oð Noe, þæt is þonne þreo þusend wintra and syx hund and
sixandhundseofantig wintra.
 2. <foreign>Secunda, a Noe usque ad Abraham, fuerunt anni CCC XCVII</foreign>
þonne wæs seo oðer yld fram Noe oð Abraham, þæt is þonne þreo
hund wintra and seofanandhundnygantig wintra.
 3. <foreign>Tertia, ab Abraham usque ad Moysen, fuerunt anni DCCCCLXX</foreign>
þonne wæs seo þridde yld fram Abrahame oð Moyses, þæt is þonne
nygan hund wintra and hundseofantig wintra.
 4. <foreign>Quarta etas, a Moyse usque ad Dauid, fuerunt anni CCCCXCIII
usque in transmigrationem Babylonis</foreign> þonne wæs seo feorðe yld fram Moyse
oð Dauid, þæt is þonne feower hund wintra and þreoandhundnygantig
wintra þære forðgewitenesse þære micclan burge Babilonie.
 5. <foreign>Quinta etas mundi fuit a Dauid usque ad Christum, fuerunt anni
DLXXXVIIII</foreign> þonne wæs seo fifte yld fram Dauide oð Crist, þæt is
þonne fif hund wintra and nyganandhundeahtatig wintra.
 6. <foreign>Sexta aetas a natiuatate domini usque in preteritum mundi</foreign> <foreign>I</foreign>
wintra & <foreign>XXXI</foreign> þonne is seo syxte yld fram Cristes acennednesse agan an
þusend wintra and anandþrittig wintra.
 7. <foreign>Ab initio mundi usque in natiuitate Christi fuerunt anni VI C
XXV & menses VIIII</foreign> þonne fram middangeardes fruman oð Cristes
acennednesse synd syx þusend wintra and fifandtwentig and an hund wintra and
nygan monðas.
 8. <foreign>Ab origine mundi usque in passionem domini fuerunt anni VI CL
VIII</foreign> þonne fram þisse worulde frymðe oð Cristes þrowungtide wæran
syx þusend wintra and eahtaandfiftig and hund wintra.
 9. <foreign>Aetas domini nostri Iesu Christi, quam secundum humanitatem in
hoc seculo habebat, hoc est anni XXX & menses tres, horum quippe annorum
sunt XI milia & DCCCXX dies</foreign> þis is seo yld, þe ure drihten hælend
Crist æfter menniscnesse her on worulde gebad, þæt is þonne þrittig
wintra and þry monðas and feowertig daga and monða, syndon endlufan
þusend daga and eahta hund daga and twentig daga.
 10. <foreign>Ex quo autem die baptizatus est dominus, usque in diem
passionis sue, sunt dies iuxta numerum mensium DCCCXX</foreign> Of þam dæge, þe
drihten gefullod werð, oð his þrowungdæge syndon eahta hund daga and
twentig daga æfter þara monða getele.
 12. Sancta Maria wæs on þreoandsixtigan wintra, þa heo of
middangearde ferde, and heo wæs feowertyne geara eald, þa heo Crist
acende, and heo wæs mid him <foreign>XXXIII</foreign> geara on middangearde, and heo wæs
syxtyne gear æfter him on worulde.
 15. Amen.

END_TEXT
START_TEXT

Notes 26.1 (Forst)
B24.26.1.
The Age of the World: Forster 1925, 195-7.



 1. Fram adame þam ærestan mænn, & fram fræmðe
middangeardes oð ðane flod wæs gergerimes twahund wintra, &
twaðusenda, & twa & fiowertig.
 3. Þonne fram ðam flode oð abrahames acennesse wæron
niogen hund wintra, & twa & feowertig.
 5. Ðonne fram habrahame oð moyses, & israhela utgange of
egiptum wæron fif hund wintra & eac fife.
 7. Ðonne fram moyse oð salomon & oð ðæt frumgeweorc
ðæs temples on hierusalæm wæron feower hund wintra & eahta &
hundsiofentig.
 9. Fram fruman middangearde oð cristes hidercyme weron
fifðusendo wintro & twa hund & eahta & twentig.
 11. Fram frymðe middangeardes oð ðæs templæs geweorc
wæron fiowær ðusenda wintra & seofan & sextig &
hundtiontig.
 13. And ðara werhtana wæs, þe ðane stan bæron to ðam
geweorce, hundsiofentig ðusenda, & hundeahtodig manna.
 15. And ðara werhtena þe ðanæ stan sneoddon & fegdon,
þara wæs hund siofentig ðusenda & ðrio hund.
 17. And ðanan wæs to cristes ðrowunga Twa ðusenda wintra
And seofen & ðritig.
 18. And ðanne wæs fram fremðe middangeardes oð romeburhge
geweorc fiowær ðusendo wintro, & siofen & hund eahtodig.

END_TEXT
START_TEXT

Notes 26.2 (Forst)
B24.26.2.
The Age of the World: Forster 1925, 199.<P>Citation is a single sentence following ed.</P>



 1. Mann sægð þæt fram þan time þe ærest Adam
gescapen wæs, oððe Cristes tocyme, wæron agane fif þusend & fif
hundred & fif & twentig geare, swa swa writen seggeþ.

END_TEXT
START_TEXT

Notes 26.3 (Forst)
B24.26.3.
The Age of the World: Forster 1925, 197-8.



 1.1. Her mæg findan, se ðe secan wile, hu micel þæs
geargeteles is aurnen fram Adame and fram Euan his wife and fram frymðe
middaneardes to ðam flode, þæt wæs ðonne geargerimes twa ðusenda
wintra and twahund wintra and twaandfeowertyg wintra.
 2.1. Þonne wæs fram þam flode þa forð to Abrahames
acennednesse nigan hund wintra and feowertyg wintra.
 3.1. Þonne wæs fram Abrahames acennednesse forð oð Moyses
gebyrdtidu and þara Israhela bearna gefære of Egyptum, þæt wæs
ðonne fifhund wintra and fifandhundteontig wintra.
 4.1. Þonne wæs fram Moyses gebyrdtide þa forð to Salomones
gebyrde and his mæran frumgeweorces ðæs temples on Hierusalem, þæt
is ðonne feowerhund wintra and eahtaandhundseofantyg wintra.
 4.4. Þonne wæs ealles aurnen geargerimes fram frymðe
middaneardes oþ Cristes acennednesse fif ðusend wintra and eahtaandtwentig
wintra.
 4.6. Þa wæs fram frymðe ealles aurnen oþ þæs temples
geweorc, þæt sindon feower þusenda wintra and an hund wintra and
seofanandsyxtig wintra.
 4.9. And þonne wæs fram þæs temples geweorce to Cristes
ðrowunge twaþusdenda wintra and seofonandðrytig wintra.
 4.11. Þonne wæs fram frymþe, oð Romana burh wearð
getimbrad, ealles aurnen feower ðusenda wintra and feower hund wintra and
feowerandhundeahtatyg wintra.
 4.14. Fram ðære burge geweorce oð Cristes gebyrdtide wæs
ða agan seofan hund wintra.
 4.16. Ðonne is nu fram frymþe ealles aurnen syxþusenda wintra
and an hund wintra and twaandþrytyg wintra.

END_TEXT
START_TEXT

MsRune 1.1 (Derolez)
B25.1.1.
English Runic Futhorcs: Derolez 1954, 3-16.



 1.  feoh.
 2.  ur.
 3.  ðorn.
 4.  os.
 5.  rad.
 6.  cen.
 7.  gifu.
 8.  wen.
 9.  hegel.
 10.  nead.
 11.  inc.
 12.  gear.
 13.  sigel.
 14.  peorð.
 15. .
 16.  sig.
 17.  tir.
 18.  berc.
 19.  eþel.
 20.  deg.
 21.  lagu.
 22.  inc.
 23.  mann.
 24.  pro.
 25.  ac.
 26.  æsc.
 27.  yr.
 28.  tir.
 29.  ior orent.
 30.  cweorð, cur.
 31.  calc, iolx.
 32.  stan.
 33.  gar.

END_TEXT
START_TEXT

MsRune 1.2 (Derolez)
B25.1.2.
English Runic Futhorcs: Derolez 1954, 16-26.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wen.
 9.  hægl.
 10.  nyd.
 11.  is.
 12.  ger.
 13.  eoh.
 14.  peorð.
 15.  eolhx.
 16.  sigel.
 17.  tir.
 18.  beorc.
 19.  eh.
 20.  man.
 21.  lagu.
 22.  ing.
 23.  eþel.
 24.  dæg.
 25.  ac.
 26.  æsc.
 27.  yr.
 28.  iar.
 29.  ear.

END_TEXT
START_TEXT

MsRune 1.3 (Derolez)
B25.1.3.
English Runic Futhorcs: Derolez 1954, 39.



 1.  feh.
 2.  ur.
 3.  þorn.
 4.  os.
 5.  rad.
 6.  coen uel cen.
 7.  geofu uel gyfu.
 8.  geofu.
 9.  geofu.
 10.  is.
 11.  sigil.
 12.  sigel.
 13.  sigel.
 14.  peorð.
 15.  peorð.
 15.  peorð .
 16.  ilx.
 18.  tyr.
 19.  beorc.
 20.  mech.
 21.  ech.
 22.  ech.
 23.  lagu.
 24.  hægil.
 25.  hægel.
 26.  ned.
 27.  kalc.
 28.  dæg.
 29.  dæg.
 30.  oeþel.
 31.  oeþel.
 32.  ac.
 33.  æsc.
 34.  yr.
 35.  yr.
 36.  ea, ear.
 37.  quar.
 38.  quar.
 39.  quar.
 40.  ing.
 41.  ing.
 42.  z.

END_TEXT
START_TEXT

MsRune 1.4 (Derolez)
B25.1.4.
English Runic Futhorcs: Derolez 1954, 34-52.



 1.  feoh.
 2.  ur.
 3.  þorn.
 4.  os.
 5.  rad.
 6.  cen.
 7.  gyfu.
 8.  wyn.
 9.  hegil.
 10.  ned.
 11.  is.
 12.  gyr.
 13.  eth.
 14.  peoih.
 15.  eolhx.
 16.  sigel.
 17.  tir.
 18.  beorc.
 19.  eoh.
 20.  man.
 21.  lagu.
 22.  ing.
 23.  dæg.
 24.  eðel.
 25.  eðel.
 26.  ac.
 27.  æsc.
 28.  yr.
 29.  ear.
 30.  calc.
 31.  querð.
 32.  ior.
 33.  stan.
 34.  gar.
 35.  z.

END_TEXT
START_TEXT

MsRune 1.5 (Derolez)
B25.1.5.
English Runic Futhorcs: Derolez 1954, 48.



 1.  f.
 2.  u.
 3.  d.
 4.  o.
 5.  r.
 6.  c.
 7.  g.
 8.  uu.
 9.  h.
 10.  n.
 11.  i.
 12.  gg.
 13.  x.
 14.  p.
 15.  iu.
 16.  s.
 17.  t.
 18.  b.
 19.  e.
 20.  m.
 21.  l.
 22.  inc.
 23.  dd.
 24.  oe.
 25.  a.
 26.  a.
 27.  æ.
 28.  y.
 29.  ea.
 30.  g.
 31.  g.
 32.  q.
 33.  sunt.
 34.  k.
 35.  oe.
 36.  æ.
 37.  uult.
 38.  s.
 39.  e.
 40.  æ.


END_TEXT
START_TEXT

MsRune 2.1 (Derolez)
B25.2.1.
English Runic Futhorcs in Continental Copies: Derolez 1954, 52-63.



 1.  fech.
 2.  ur.
 3.  ðorn.
 4.  os.
 5.  rada.
 6.  cen.
 7.  geofu.
 8.  uyn.
 9.  haegil.
 10.  næd.
 11.  is.
 12.  gær.
 13.  ih.
 13.  peord.
 15.  ilcs.
 16.  sygil.
 17.  ti.
 18.  berc.
 19.  eh.
 20.  mon.
 21.  lagu.
 22.  ing.
 23.  dæg.
 24.  oedil.
 25.  ac.
 26.  æs.
 27.  eor.
 28.  yr.

END_TEXT
START_TEXT

MsRune 2.2 (Derolez)
B25.2.2.
English Runic Futhorcs in Continental Copies: Derolez 1954, 63-73.



 1.  fech.
 2.  ur.
 3.  thorn.
 4.  os.
 5.  rad.
 6.  ken.
 7.  geuo.
 8.  uung.
 9.  hagal.
 10.  not.
 11.  is.
 12.  iar.
 13.  inc.
 14.  pert.
 15.  ilix.
 16.  sigil.
 17.  ti.
 18.  berc.
 19.  hec.
 20.  man.
 21.  lago.
 22.  hinc.
 23.  dag.
 24.  oðil.
 25.  ac.
 26. .
 27. .
 28. .
 29. .
 30. .

END_TEXT
START_TEXT

MsRune 4.1 (Derolez)
B25.4.1.
Occasional Runes: Derolez 1954, 421 (MS. CCCC 41).



 1. .
 2. <foreign>xii</foreign> and <foreign>xxx</foreign> .

END_TEXT
START_TEXT

MsRune 4.2
B25.4.2.
Occasional Runes: Dictionary of Old English transcript, edited from London, British Library, MS. Add. 47967, p. iii.<P>Citation is a single line.</P>



 1. 

END_TEXT
START_TEXT

MsRune 4.3 (Derolez)
B25.4.3.
Occasional Runes: Derolez 1954, 417.<P>Citation is a single line following ed.</P>



 1.  n& ptx  f  n and ptx.

END_TEXT
START_TEXT

MsRune 4.4 (Page)
B25.4.4.
Occasional Runes: Page 1964, 70, fn. 8.<P>Citation is a single line following ed.</P>



 1. /e þ e l s d r y n þ/.

END_TEXT
START_TEXT

Crypt 1.1 (Forst)
B26.1.1.
Cryptograms: Forster 1905, 392-3.



 1. Nys þks frfgfn syllkc þknc to rædfnnf.
 2. Ðu þe færst on þone weg, gret ðu minne broðor,
minre modor ceorl.
 3. Þone acende min agen wif.
 3. And ic wæs mines broðor dohtor.
 4. And ic eom mines fæder modor geworden.
 4. And mine bearn syndon geworden mines fæder modor.

END_TEXT
START_TEXT

Crypt 1.2 (Forst)
B26.1.2.
Cryptograms: Forster 1906, 325-8.



 1. Ðis is quinque uocales.
 1. Mid þysum fif stafum man mæg writan, swa hwæt swa he
wile.
 2. Hit is lytel cræft, ac þeah man mæg dwelian manega men
mid, ægðer ge wære ge unware.
 3. Cxnnb mbgf þx brædbn.
 3. Hwæt þks mbgf bfpn.
 3. Kc wfnf þæt hkt nks fðrædf.

END_TEXT
START_TEXT

Crypt 2.1 (Forst)
B26.2.1.
Cryptograms: Forster 1916b, 400.



 1. Cunna nu maga ðu arædan hwæt þis mage beon.
 1. Ic wene þæt hit nis na eðræde.

END_TEXT
START_TEXT

Crypt 2.2 (Ker)
B26.2.2.
Cryptograms: Ker 1957, 377.<P>Citation is a single line following ed.</P>



 1. Is ðks frfgfn sfllkc þkngc tp rædfnf.

END_TEXT
START_TEXT

Scrib 1 (Ker)
B27.1.
Directions to Readers, Scribbles: Ker 1949, 29-31.



 1.1. Ac þis is ne þynceð no us well gesæd.
 1.1. Forðy on ælcne timan mon ah to læranne & to
tihtanne folc to bereowsunge, & to wirceanne ures drihtenes willan &
allra swiðost folce is to reowsienne on ðissum ðrim dagum þonne hi
gehyrað hu ure drihten hælend crist ðrowade for us.
 1.4. Eac biscepas æt heora bisceopstole sæcgað larspel
þonne hi lædað <foreign>in penitentes</foreign>, & hi doð <foreign>absolutionem</foreign>, &
sume sæcgað spell of þære crismhalgunge & of þæm balsome.
 2.1. And wite ge to gewissan butan ge andettan eowre synnan mid
nane þinge ne mid gebedum ne mid ælmessan ne bið hit well gebett wið
godd.
 3.1. Sumes goodes mannes gesihðe be heofene rice & be helle
wite ræd hit & well understond & þu bist þe betere.
 4.1. Bysne be drymannum & be anum godan men macharius
gehatæn.
 5.1. Gesihðe sumes haliges mannes.
 5.1. Be andetnyssa.
 5.1. Be domes dæige.
 5.1. Be ðam ðe men sceolan forgiuan swa swa hi wyllað
þæt godd forgiue heom.

END_TEXT
START_TEXT

Scrib 2.1 (Ker)
B27.2.1.
Directions to Readers: Ker 1957, 31.



 1. Fo.
 2. Foh.

END_TEXT
START_TEXT

Scrib 2.2 (Ker)
B27.2.2.
Directions to Readers: Ker 1957, 41.



 1. Læt.
 2. Oferhef.
 3. Foh.

END_TEXT
START_TEXT

Scrib 2.3 (Ker)
B27.2.3.
Directions to Readers: Ker 1957, 51.



 1. Læt.þ
 2. Lege.

END_TEXT
START_TEXT

Scrib 2.4 (Ker)
B27.2.4.
Directions to Readers: Ker 1957, 62.



 1. Her geendað seo forme boc, and her æfter onginð seo
oðer boc.
 2. On ægðer þara boca synd twelf spell unleaslice.
 3. Ðas spell þe stondað on þissere forman bec, þa man
mæg secgan loca hwænne man wylle.
 4. Ac þa spell þe standað on þissere æfteran bec, þa
man sceal secgan on þam dagum þe hy to gesette synd.
 6. Ða twa and twentig spell synd be fullan gesette swa swa hi
æt fruman wæron on þære ealdan æ, bysne, ac twa spel of þisum,
an be þam heafod leahtrum and oðer be þam wiglungum synd geeacnode of
oðrum spellum.
 10. Nu bidde ic on godes naman loca hwa þas boc hæbbe on his
anwealde þæt he gedo þæt heo nytt beo oðrum mannum, þæt he nan
pleoh næbbe gif heo unnytt bið.

END_TEXT
START_TEXT

Scrib 2.5 (Ker)
B27.2.5.
Directions to Readers: Ker 1957, 129.



 1. Red 

END_TEXT
START_TEXT

Scrib 2.6 (Ker)
B27.2.6.
Directions to Readers: Ker 1957, 135.



 1. And ic bidde ðe þæt þu me writ þas <foreign>VII</foreign> uers and
send me.

END_TEXT
START_TEXT

Scrib 2.7 (Ker)
B27.2.7.
Directions to Readers: Ker 1957, 283.



 1. Læt her, and foh on þone oþerne captel.

END_TEXT
START_TEXT

Scrib 2.8 (Ker)
B27.2.8.
Directions to Readers: Ker 1957, 325.



 1. Sec her æfter ofer þare feorðan cyna.

END_TEXT
START_TEXT

Scrib 2.9 (Ker)
B27.2.9.
Directions to Readers: Ker 1957, 407.



 1. Healf trymet.
 2. Healf tramet.

END_TEXT
START_TEXT

Scrib 2.9.1 (Krapp)
B27.2.9.1.
Captions for Illustrations: Krapp 1931, xvi-xvii, sect. IV: MS. pp. 2, 3, 6, 7, 9, 56.



 2. Hælendes hehseld.
 2. Ælfwine.
 3. Hu se engyl ongon ofermod wesan.
 3. Her se hælend gesceop helle heom to wite.
 3. Her se.
 6. Her he gesyndrode wæter and eorðan.
 7. Her he todælde dæg wið nihte.
 9. Her godes englas astigan of heouenan into paradisum.
 9. Her drihten gescop adames wif euam.
 9. Her drihten gewearp sclep on adam and genam him an rib of þa
sidan and gescop his wif of þam ribbe.
 9. Eva.
 9. Michael.
 56. Seth wæs sæli.

END_TEXT
START_TEXT

Scrib 3.1 (Ker)
B27.3.1.
Scribbles: Ker 1957, 4.



 1. Wes æil.
 2. Oc drinc hæil þæt wer na ær.
 3. Ic wæt þæt ne gewoerdað þæt orm were swa wis on
bocum swa he is for werolde.

END_TEXT
START_TEXT

Scrib 3.2 (Ker)
B27.3.2.
Scribbles: Ker 1957, 38.



 1. Byrnstan beoffan sunu ælfnoð ælrices sunu æt
hrocanlea.

END_TEXT
START_TEXT

Scrib 3.3 (Ker)
B27.3.3.
Scribbles: Ker 1957, 66.



 1. Þine mot ihc gon mayde sweete lef wine mot hi.

END_TEXT
START_TEXT

Scrib 3.4 (Ker)
B27.3.4.
Scribbles: Ker 1957, 81.



 1. Þis his þæt boc þæt ic Vlf.
 1. Tale wiþ ilce mann on scyr and clæne mid min fæg me
to handa.
 2. Crist eow healde.

END_TEXT
START_TEXT

Scrib 3.5 (Ker)
B27.3.5.
Scribbles: Ker 1957, 107.



 1. Fotgewædu.

END_TEXT
START_TEXT

Scrib 3.6 (Ker)
B27.3.6.
Scribbles: Ker 1957, 122.



 1. <foreign>Unum legio est sex milia et sexcenti ac sexaginta sex uiri</foreign> an
legio iss six þusend and six hundred and six and sixtig.

END_TEXT
START_TEXT

Scrib 3.7 (Ker)
B27.3.7.
Scribbles: Ker 1957, 125.



 1. Min hors.
 2. <foreign>homo</foreign> ælc mann.
 3. To huntoþe.
 4. Fulwiht.

END_TEXT
START_TEXT

Scrib 3.8 (Ker)
B27.3.8.
Scribbles: Ker 1957, 136 and Dictionary of Old English transcript, edited from MS.



 1. Be cometa þam steorran.
 1. Ðyllicne leoman hæfð cometa se steorra and on englics
hine man nemð se feaxeda steorra.
 2. He hine ætywð seldan ymbe fela wintra and þonne for
fortacne.

END_TEXT
START_TEXT

Scrib 3.9 (Ker)
B27.3.9.
Scribbles: Ker 1957, 143.



 1. Of searbyrig ic eom.

END_TEXT
START_TEXT

Scrib 3.10 (Ker)
B27.3.10.
Scribbles: Ker 144.



 1. Boge mesepreost, god preost.
 2. Boge messepreost, god preost.
 2. Boge messepreost, god preost aldred god biscop.

END_TEXT
START_TEXT

Scrib 3.11 (Ker)
B27.3.11.
Scribbles: Ker 1957, 145.



 1. Ðrie megulitas.

END_TEXT
START_TEXT

Scrib 3.12 (Ker)
B27.3.12.
Scribbles: Ker 1957, 158.



 1. Geþafa nu

END_TEXT
START_TEXT

Scrib 3.13 (Ker)
B27.3.13.
Scribbles: Ker 1957, 162.



 1. Hwæþer.
 1. Æþer.
 1. Brucan leofan nen understandað geomlice hu.
 3. Criste.
 3. Þæt hy.
 4. Ðæt hy rihtne.
 5. Forþam don swa swa us micel þearf is.
 5. Helpan ure.
 5. We magan and moton.
 6. Aa rihtne geleafan.
 6. And lu.

END_TEXT
START_TEXT

Scrib 3.14 (Ker)
B27.3.14.
Scribbles: Ker 1957, 165.



 1. On ðunres dæig.
 2. Hwa scel.

END_TEXT
START_TEXT

Scrib 3.15.1 (Ker)<extent></extent>
B27.3.15.1.
Scribbles: Ker 1957, 206.



 1. Þis sindon for ællum ifelum unkistum þingum amen.

END_TEXT
START_TEXT

MtMarg (Li)<extent></extent>
B27.3.15.2.1.
The Lindisfarne Gospels (Marginalia to Mt): Skeat 1871-87, 25-245.



 1.6. Ðæs cempa hine gehet David ofslaa fore hire ðingum
Bersabe wæs hire noma ðy wæs Salomones moder ðæs cyniges.
 1.18. Uutodlice suæ wæs cristes cneureso.
 1.18. To gemanne nalles to habbanne for wif.
 1.18. Abiathar ðe aldormon wæs in ðæm tid in Hierusalem
fore biscob; He bebeod Maria Iosephe to gemenne and to begeonganne mið
cleannisse.
 1.22. In Esaia.
 4.13. In ðær byrig capharnaum is genemned and Maritimam
cuoeð forðon ðyu burg is on sae; ðyus burug hæfis suiðe micel
traht and miclo geryno.
 5.3. Eadge biðon ða ðaerfendo, þæt is unspoedge menn vel
unsynnige forðon hia agan godes.
 5.5. Forðon ða milde gebyes hlifgiendra eorðo.
 5.6. Eadge biðon ða ðe ðyrstas and hyncgras æfter
soðfæstnisse forðon ða gefylled biðon in ece lif.
 5.8. Eadge biðon ða clæne hearte bute esuice and eghwoelcum
facne forðon hia geseas God in ecnisse.
 5.9. Eadge biðon ða friðgeorne ða ðe hea buta eghwoelcum
flita and toge behaldas ða sint Godes suna genemned.
 5.47. Vel sint ða ane vel aron ða ane.
 6.24. Mamon, þæt is gidsunges hlaferd ðe diowl; He is sua
genemned Mammonis.
 6.30. Gegerues God suiðor alle ðingo hæfeð us gesald
monnum bi allum wihtum.
 7.6. Cueð halig þæt is ðy halga gesaegdnisse æt hundum
nere gesald þæt is unwyrðum and unclænum monnum.
 7.6. Þæt Aron þa meregrotta þæt sindon godspelles
bebodo; <foreign>Ante porcos</foreign> before bergum ðæt sindon ða mæstelbergas
þæt Aron ða gehadade menn and ða gode menn and ða wlonce men
forhogas Godes bebod and godspelles.
 8.26. Ðæm ðe tuas ymb Godes mæht him forstondes mæht
and geleafa fore is ungelefnise.
 10.8. Cueð to ðæm apostolum & biscopum æfter him
forðmest unboht gehad fengon & unboht vel unceap buta eghuelcum worde
seallas ðæm ðe sie wyrðe vel word bið in lare & in ðewum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forebod þæt he onfoe niwecumenum preostum
& to gehælgenne ferunga.
 10.14. Leorn hine ærest & ge gecunnia & arca ge ða
ðe hine cunn huulic monn se is lar gesceauig buta he hæbb unforcuð
uitnesse/.
 10.8. Cueð to ðæm apostolum, & biscopum æfter him
forðmest, unboht ge had fengon & unboht vel unceap buta eghuelcum worðe
seallas ðæm ðe sie wyrðe vel worð bið in lare & in ðæwum
& in clænnise & in cystum & in lichoma hælo forðon biscop
scæl cunnege & leornege ðone preost georne buta ær geleornade.
 10.14. Biscope is forboden þæt he onfoe niwe cunenum preost
& to gehælgenne ferunga.
 10.14. Leorne hine ærest & georne gecunnia & ascage
ða ðe hine cunnas huulic monn se sie.
 10.14. Ne his lar gesceauige buta he hæbbe unforcuð
vitnesse/.
 12.8. Þæt wæs ðæra Iudea sunnadæg.
 14.6. <foreign>I</foreign> ðæs cyninges broðer laf þæt wæs hire
dohter.
 14.14. <foreign>vel eis.</foreign> him.
 14.26. Ða apostolas woendon þætte he woere yfel wiht and
walde hea besuica.
 21.33. <foreign>I</foreign> ðer monn tred ða winbegera.
 22.19. <foreign>centurio</foreign> hundfre.
 23.23. Ðas Aron wyrto noma biðon in lehtunum.
 25.45. Vel sua long gie ne dedon anum ðassa metdmaasta.
 27.6. In temple.

END_TEXT
START_TEXT

MkMarg (Li)<extent></extent>
B27.3.15.2.2.
The Lindisfarne Gospels (Marginalia to Mk): Skeat 1871-87, 9-135.



 5.9. Vel <foreign>xii</foreign> ðusend þæt is legio ðis wæs diowla
legio.
 6.21. Ofer ðrim hundradum tribunus bið forwost.
 6.26. <foreign>vel noluit</foreign> ne walde.
 8.7. Tueg.
 10.25. Se micla dear.
 11.15. <foreign>I</foreign> ceapemenn.
 12.25. <foreign>I</foreign> ne ceorl hæfis wifes gemana ne wif hæfis ceorles
on erist vel æfter erest.
 12.28. <foreign>I</foreign> bodana.
 12.29. Bodana.
 14.62. <foreign>i. patris</foreign> ðæs fadores.
 16.21. <foreign>Secundum lucan</foreign> æfter lucan ðus mercong ælces
godspelles/ ðe on tuoelm byres on lucases dæl.

END_TEXT
START_TEXT

LkMarg (Li)<extent></extent>
B27.3.15.2.3.
The Lindisfarne Gospels (Marginalia to Lk): Skeat 1871-87, 15-239.



 1.27. <foreign>viro</foreign> Monno.
 2.36. <foreign>I</foreign> Iacobes sunu.
 12.34. <foreign>I</foreign> mið godum dedum.
 13.8. On þæt tre.
 16.9. <foreign>I</foreign> sirisc sprec.
 18.4. <foreign>I</foreign> se doema.
 18.34. <foreign>I</foreign> wordo.
 18.37. Ðe bebbisca <foreign>i</foreign> allsua monn cueoðas.
 19.4. <foreign>I</foreign> gelic ficbeame.
 19.16. <foreign>I</foreign> oro.

END_TEXT
START_TEXT

JnMarg (Li)<extent></extent>
B27.3.15.2.4.
The Lindisfarne Gospels (Marginalia to Jn): Skeat 1871-87, 13-187.



 2.4. Vel huæd gebyreð ðe and me to wircanne wundar ær min
fæder uælle of heofnum gelefa Vel eghuælc an uæs tui sestre gemet
uel vel ðrea fullunga.
 2.10. Vel þæt uirresta mon drincað æd ende.
 5.2. Bethesda.
 6.31. Heofuncund mett <foreign>i</foreign> huitcorn sonuuald for huætte cuom of
heofnum and feoll on Moisi mið his folce on ðam more ðer he uæs.
 7.30. Þætte hia hine gefengo.
 9.22. <foreign>i conspiratio</foreign> Esneteam.
 9.32. Þæt is ðeðe god worðias.
 10.39. <foreign>pnendere</foreign> Vel to foanne.
 11.2. Ðes latzar micel gebecnas in deiglo gehryno.
 15.2. Vel þæt unberende treo he genimes, unberende uæstem.
 18.11. <foreign>etiam uenit</foreign> gi nu cummen is.
 16.23. On minum mona.
 16.32. Gi nu cummen is.
 18.12. Ðreat turma, tuu and ðrittih eorodmonna.
 19.30. Þæt uitgadom and allra canone cuido ðaðe ymb
cristes ðroung acueden uæs vel weron.
 19.36. In exodo.
 19.37. In zacharia.
 19.37. Ðus Beda ðe broema boecere cuæð.
 19.42. On ðæm dæge gearuadon hiora mett to eastrosymble.
 20.12. <foreign>I</foreign> tuoege erendureco of heofnum cuomun.
 20.16. Þæt is on Englis, hlafdia.
 20.24. <foreign>geminus</foreign> in lætin.
 21.14. Dusidi ðridda dægi.
 21.15. Ða hiæ him uerun gifae.
 21.16. Ðæt arun ða soðfæsta menn.

END_TEXT
START_TEXT

Scrib 3.16 (Ker)
B27.3.16.
Scribbles: Ker 1957, 255.



 1. God me helpe.
 2. God helpe minum handum.

END_TEXT
START_TEXT

Scrib 3.17 (Ker)
B27.3.17.
Scribbles: Ker 1957, 261.



 1. <foreign>quadraginta octo uicibus summa est tria milia sexingenta
miliaria</foreign> þæt is ealles þreo þusendu and siex hund mila.
 2. Þe þu me cuðes.
 3. Ðrang.

END_TEXT
START_TEXT

Scrib 3.18 (Ker)
B27.3.18.
Scribbles, Ælfmær pattafox: Ker 1957, 301.



 1. Writ þus oððe bet ride aweg.
 2. AElfmær patta fox þu wilt swingan ælfric cild.

END_TEXT
START_TEXT

Scrib 3.19 (Ker)
B27.3.19.
Scribbles: Ker 1957, 304.



 1. Hwæt ic eall feala ealde sæge.

END_TEXT
START_TEXT

Scrib 3.20 (Zupitza)
B27.3.20.
Scribbles: Zupitza 1889a, 59, 63 n. 10, 64-6.



 1. Þe.
 2. Ge.
 3. Þersib.
 4. Gebiddan.
 5. Gebdas.
 6. Be bodunge cristes þrowunge and his fota gange.
 7. Þet.
 8. Þa.

END_TEXT
START_TEXT

Scrib 3.22 (Nap)
B27.3.22.
Scribbles: Napier 1900, xvi.



 1. Hacun.
 2. Godwine mun æt tur gret and noc ceoh ge.
 3. Æþerg.
 4. Æðer ge weras ge wuif ðaða he.
 5. Hacuneor.

END_TEXT
START_TEXT

Scrib 3.23 (Ker)
B27.3.23.
Scribbles: Ker 1957, 323.



 1. Elde me is bestolen on er.
 2. Ne mæg ic geseo before me.

END_TEXT
START_TEXT

Scrib 3.25 (Ker)
B27.3.25.
Scribbles: Ker 1957, 340.



 1. Æþel, æþelwerd ealderman gret.

END_TEXT
START_TEXT

Scrib 3.26 (Forst)
B27.3.26.
Scribbles: Forster 1937-8, 10.



 1. Ða æfter æadgares cininges forðsiðe on ðam
gewalce.

END_TEXT
START_TEXT

Scrib 3.27 (Ker)
B27.3.27.
Scribbles: Ker 1957, 341.



 1. Writ þus.

END_TEXT
START_TEXT

Scrib 3.28 (Ker)
B27.3.28.
Scribbles: Ker 1957, 342.



 1. Þus scealan preostan.

END_TEXT
START_TEXT

Scrib 3.29 (Ker)
B27.3.29.
Scribbles: Ker 1957, 354.



 1. Scurfede hors.

END_TEXT
START_TEXT

Scrib 3.30 (Ker)
B27.3.30.
Scribbles: Ker 1957, 355.



 1. Her segð hu se halga apostol paulus lærð ælcum
mæssepreoste þe godes folce to lare byð gesett, þæt he beo wær.

END_TEXT
START_TEXT

Scrib 3.31 (Ker)
B27.3.31.
Scribbles: Ker 1957, 356.



 1. Wið.

END_TEXT
START_TEXT

Scrib 3.32 (Ker)
B27.3.32.
Scribbles: Ker 1957, 381.



 1. Sagað monn on ðissum bocum þæt ure.
 2. <foreign>XI</foreign> wica.
 3. For lencten.

END_TEXT
START_TEXT

Scrib 3.33 (Ker)
B27.3.33.
Scribbles: Ker 1957, 385.



 1. Willimot writ þus oððe bet.
 2. Writ þus oððe bet oððe þine hyde forlet.

END_TEXT
START_TEXT

Scrib 3.34 (Ker)
B27.3.34.
Scribbles: Ker 1957, 388.



 1. Cnih.
 2. Cniht ic drink.

END_TEXT
START_TEXT

Scrib 3.35 (Ker)
B27.3.35.
Scribbles: Ker 1957, 390.



 1. And þis.

END_TEXT
START_TEXT

Scrib 3.36 (Ker)
B27.3.36.
Scribbles: Ker 1957, 398.



 1. Þ, w, ð, g.

END_TEXT
START_TEXT

Scrib 3.37 (Ker)
B27.3.37.
Scribbles: Ker 1957, 436.



 1. Hundes panegas.
 2. Þus þ, þu scalt wri.

END_TEXT
START_TEXT

Scrib 3.38 (Ker)
B27.3.38.
Scribbles: Ker 1957, 448.



 1. Writ ðus, oððe bæt.
 2. Ðis wrat on þise bæc.

END_TEXT
START_TEXT

Scrib 3.39 (Ker)
B27.3.39.
Scribbles: Ker 1957, 448.



 1. Amor lufu.
 2. Amore for lufa.
 3. Amator lufiend.

END_TEXT
START_TEXT

Scrib 3.40 (Ker)
B27.3.40.
Scribbles: Ker 1957, 450.



 1. Mabbe þe deuel þe habbe and bere to his owene neste, and
frete.

END_TEXT
START_TEXT

Scrib 3.41 (Ker)
B27.3.41.
Scribbles: Ker 1957, 451.



 1. Her ic let.
 2. Þem þe bes þas word.
 3. Æþelmær.

END_TEXT
START_TEXT

Scrib 3.42 (Ker)
B27.3.42.
Scribbles: Ker 1976, 127.



 1. A scæl gelæred smið swa hæ gelieost be bisne wyrcan
buta/.
 2. A scæl gelæred smið swa he gelicost mæg be bisne
wyrcan butan he bet cunne.
 3. A scæl gelær.

END_TEXT
START_TEXT

MtMarg (Ru)<extent></extent>
B27.3.43.1.
The Rushworth Gospels (Marginalia to Mt): Skeat 1871-87, 93.



 11.17. Ge ne plagadun e cwiddun

END_TEXT
START_TEXT

MkMarg (Ru)<extent></extent>
B27.3.43.2.
The Rushworth Gospels (Marginalia to Mk): Skeat 1871-87, 35.



 3.9. Ðæt is ðusend vel <foreign>xii</foreign> ðusend ðæt is legio;
ðis wæs diowla legio

END_TEXT
START_TEXT

LkMarg (Ru)<extent></extent>
B27.3.43.3.
The Rushworth Gospels (Marginalia to Lk): Dictionary of Old English transcript, edited from MS.



 1.70. Helo us wes ðear

END_TEXT
START_TEXT

Name 1.1 (Thomp-Lind)
B28.1.1.
Aldred: Thompson and Lindelof 1927, 185.



 1. Be suðan wudigan gæte æt aclee on westsæxum on
laurentius mæssandaegi on wodnesdægi ælfsige ðæm biscope in his
getelde aldred se profast ðas feower collectæ on fif næht aldne mona
ær underne awrat.

END_TEXT
START_TEXT

Name 1.2 (HarmD 22)
B28.1.2.
Aldred: Harmer 1914, no. 22.



 1. Ðe lifigiende God gemyne ðu Eadfrið & Eðilwald &
Billfrið & Aldred peccator, ðas feowero mið Gode ymbweson ðas boc.
 3. Eadfrið biscop Lindisfearnensis æcclesiæ, he ðis boc
aurat æt fruma Gode & Sancte Cuðberhte & allum ðæm halgum
gimænelice ða ðe in eolonde sint.
 5. & eðiluald Lindisfearneolondinga biscop hit uta giðryde
& gibelde, sva he vel cuðe.
 6. & Billfrið se oncre, he gismioðade ða gihrino ða
ðe utan on sint, & hit gihrinade mið golde & mið gimmum, ec
mið sulfre ofgylded faconleas feh.
 8. & Aldred <foreign>presbyter indignus & misserrimus</foreign> mið Godes
fultume & Sancti Cuðberhtes hit ofgloesade on englisc & hine
gihamadi mið ðæm ðriim dælum Matheus dæl Gode & Sancte
Cuðberhti, Marc dæl ðæm biscop, & Lucas dæl ðæm hiorode,
& æht ora seolfres mið to inlade.
 13. & Sancti Johannes dæl for hine seolfne, <foreign>i.e.</foreign>, fore his
savle, & feover ora seolfres mið, Gode & Sancti Cuðberti þætte
he hæbbe ondfong ðerh Godes milsæ on heofnum seel & sibb on
eorðo, forðgeong & giðyngo, visdom & snyttro ðerh Sancti
Cuðberhtes earnunga.

END_TEXT
START_TEXT

Name 2 (Ker)
B28.2.
Bald and Cild: Ker 1957, 332.



 1. Bald <foreign>habet</foreign> hund <foreign>librum quem</foreign> cild <foreign>conscribere iussit</foreign>

END_TEXT
START_TEXT

Name 3 (Ker)
B28.3.
Cuthswith: Ker 1957, 467.



 1. Cuthsuuithæ boec thæræ abbatissan.

END_TEXT
START_TEXT

Name 4 (Ker)
B28.4.
Farmon and Owun: Ker 1957, 352.



 1. Ðe min bruche gibidde fore owun ðe ðas boc gloesde.
 1. Færmen ðæm preoste æt harawuda hæfe nu boc awritne
bruca mið willa symle mið soðum gileofa sibb is eghwæm leofost.
 2. Farman presbyter þas boc þus gleosede <foreign>dimittet ei dominus
omnia peccata sua si fieri potest apud deum</foreign>.

END_TEXT
START_TEXT

Name 5 (Ker)
B28.5.
Lyfing, Bishop of Crediton: Ker 1957, 448.



 1. Lyfinc bisceop ah þas boc.

END_TEXT
START_TEXT

Name 6 (Ker)
B28.6.
Siferð and Tate: Ker 1957, 95.



 1. Siferð and tate.

END_TEXT
START_TEXT

Name 7 (Ker)
B28.7.
Wulfwi: Ker 1957, 235.



 1. Wulfwi me wrat.

END_TEXT
START_TEXT

Name 8
B28.8.
Inscription: Dictionary of Old English transcript, edited from card catalogue of Leningrad Public Library, MS. Lat. O.V.I. 45 (lost).



 1. Ðeos boc wæs geal gewriten osfeowen pynet and kospede,
þreo and fifti syllinges.

