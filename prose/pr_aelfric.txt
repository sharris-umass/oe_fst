
END_TEXT
START_TEXT

ÆCHom I (Pref)
B1.1.1.
English Preface: Text from Clemoes 1955-6, 3-8.



 2.1. <foreign>PRAEFATIO</foreign> Ic ælfric munuc and mæssepreost swa ðeah
waccre þonne swilcum hadum gebyrige. wearð asend on æþelredes dæge
cyninges fram ælfeage biscope aðelwoldes æftergengan to sumum mynstre
ðe is cernel gehaten þurh æðelmæres bene ðæs þegenes. his
gebyrd and goodnys sind gehwær cuðe;
 2.7. Þa bearn me on mode ic truwige ðurh godes gife. þæt
ic ðas boc of ledenum gereorde to engliscre spræce awende. na þurh
gebylde micelre lare. ac for ðan ðe ic geseah and gehyrde mycel gedwyld on
manegum engliscum bocum. ðe ungelærede menn ðurh heora bilewitnysse to
micclum wisdome tealdon. and me ofhreow þæt hi ne cuðon ne næfdon
ða godspellican lare on heora gewritum. buton ðam mannum anum ðe þæt
leden cuðon. and buton þam bocum ðe ælfred cyning snoterlice awende of
ledene on englisc. ða synd to hæbbene;
 2.16. For ðisum antimbre ic gedyrstlæhte on gode truwiende
þæt ic ðas gesetnysse undergann. and eac for ðam ðe menn behofiað
godre lare swiðost on þisum timan þe is geendung þyssere worulde. and
beoð fela frecednyssa on mancynne ær ðan þe se ende becume. swa swa
ure drihten on his godspelle cwæð to his leorningcnihtum;
 2.21. Þonne beoð swilce gedreccednyssa swilce næron næfre
ær fram frymðe middangeardes;
 4.2. Manega lease cristas cumað on minum naman cweðende ic eom
crist. and wyrcað fela tacna and wundra to bepæcenne mancynn. and eac
swylce ða gecorenan men gif hit gewurðan mæg;
 4.5. And butan se ælmihtiga god ða dagas gescyrte. eall
mennisc forwurde ac for his gecorenum he gescyrte ða dagas;
 4.7. Gehwa mæg þe eaðelicor þa toweardan costnunge acuman
ðurh godes fultum. gif he bið þurh boclice lare getrymmed. for ðan ðe
ða beoð gehealdene þe oð ende on geleafan þurhwuniað;
 4.10. Fela gedreccednyssa and earfoðnyssa becumað on ðissere
worulde ær hire geendunge. and þa sind ða bydelas þæs ecan
forwyrdes on yfelum mannum þe for heora mandædum siððan ecelice
ðrowiað on ðære sweartan helle;
 4.14. Þonne cymð se antecrist se bið mennisc mann and soð
deofol swa swa ure hælend is soðlice mann. and god on anum hade;
 4.16. And se gesewenlica deofol þonne wyrcð ungerima wundra.
and cwyð þæt he sylf god beo. and wile neadian mancynn to his gedwylde.
ac his tima ne bið na langsum. for ðan ðe godes grama hine fordeð. and
ðeos weoruld bið siððan geendod;
 4.20. Crist ure drihten gehælde untrume and adlige. and þes
deofol þe is gehaten antecrist. þæt is gereht ðwyrlic crist. aleuað
and geuntrumað þa halan. and nænne ne gehælð fram untrumnyssum.
buton þam anum þe he sylf ær awyrde;
 4.24. He and his gingran awyrdað manna lichaman digellice ðurh
deofles cræft. and gehælað hi openlice on manna gesihðe. ac he ne
mæg nænne gehælan. þe god sylf ær geuntrumode;
 4.27. He neadað þurh yfelnysse þæt men sceolon bugan fram
heora scyppendes geleafan to his leasungum. se ðe is ord ælcere leasunge
and yfelnysse;
 4.29. Se ælmihtiga god geðafað þam arleasan antecriste. to
wyrcenne tacna and wundra. and ehtnysse to feorðan healfan geare. for ðan
ðe on ðam timan bið swa micel yfelnyss and þwyrnys betwux mancynne.
þæt hi wel wyrðe beoð þære deoflican ehtnysse to ecum forwyrde
þam ðe him onbugað. and to ecere myrhðe þam þe him þurh geleafan
wiðcweðað;
 4.35. God geðafað eac þæt his gecorenan ðegenas beon
aclænsade fram eallum synnum. ðurh ða ormætan ehtnyssa. swa swa gold
bið on fyre afandod;
 6.3. Þa ofslihð se deofol ðe him wiðstandað. and hi
ðonne farað mid halgum martyrdome to heofenan rice;
 6.5. Þa ðe his leasungum gelyfað þam he arað. and hi
habbað syððan þa ecan susle to edleane heora gedwyldes;
 6.6. Se arleasa deð þæt fyr cymð ufan swilce of heofonum
on manna gesihðe. swilce he god ælmihtig sy. ðe ah geweald heofenas and
eorðan. ac þa cristenan sceolon beon þonne gemyndige. hu se deofol dyde.
ða ða he bæd æt gode þæt he moste fandian IOBES;
 6.11. He gemacode ða þæt fyr com ufan swilce of heofenum.
and forbærnde ealle his scep ut on felda. and þa hyrdas samod. buton anum
þe hit him cyðan sceolde;
 6.13. Ne sende se deofol ða fyr of heofenum. þeah ðe hit ufan
come. for ðan ðe he sylf næs on heofonum. syððan he for his
modignysse of aworpen wæs;
 6.16. Ne eac se wælhreowa antecrist næfð þa mihte
þæt he heofenlic fyr asendan mæge. ðeah ðe he þurh deofles
cræft hit swa gehiwige;
 6.18. Bið nu wislicor þæt gehwa ðis wite and cunne his
geleafan. weald hwa ða micclan yrmðe gebidan sceole;
 6.20. Ure drihten bebead his discipulum þæt hi sceoldon
læran. and tæcan eallum þeodum ða ðing þe he sylf him tæhte.
ac ðæra is nu to lyt. ðe wile wel tæcan. and wel bysnian;
 6.23. Se ylca drihten clypode þurh his witegan ezechiel;
 6.24. Gif ðu ne gestentst þone unrihtwisan and hine ne manast
þæt he fram his arleasnysse gecyrre. and lybbe. þonne swelt se arleasa
on his unrihtwisnysse. and ic wylle ofgan æt ðe his blod þæt is his
lyre;
 6.27. Gif ðu ðonne þone arleasan gewarnast. and he nele fram
his arleasnysse gecyrran. þu alysdest þine sawla mid þære mynegunge.
and se arleasa swylt on his unrihtwisnysse;
 6.30. Eft cwæð se ælmihtiga to þam witegan ISIAM;
 6.31. Clypa and ne geswic ðu. ahefe ðine stemne swa swa byme.
and cyð minum folce heora leahtras. and Iacobes hirede heora synna;
 6.33. For swylcum bebodum wearð me geðuht þæt ic nære
unscyldig wið god. gif ic nolde oðrum mannum cyðan oþþe þurh
gewritu ða godspellican soðfæstnysse þe he sylf gecwæð. and eft
halgum lareowum onwreah;
 8.2. Forwel fela ic wat on ðisum earde. gelæredran þonne ic
sy. ac god geswutelað his wundra ðurh ðone ðe he wile. swa swa
ælmihtig wyrhta;
 8.5. He wyrcð his weorc þurh his gecorenan. na swylce he
behofige ures fultumes. ac þæt we geearnion þæt ece lif þurh his
weorces fremminge;
 8.7. Paulus se apostol cwæð;
 8.8. We sind godes gefylstan. and swa ðeah ne do we nan ðing to
gode. buton godes fultume;
 8.9. Nu bydde ic and halsige on godes naman gif hwa þas boc
awritan wylle þæt he hi geornlice gerihte be ðære bysene. þy læs
ðe we ðurh gymelease writeras geleahtrode beon;
 8.12. Mycel yfel deð se ðe leas writ. buton he hit gerihte.
swylce he gebringe þa soðan lare to leasum gedwylde. for ði sceal gehwa
gerihtlæcan þæt þæt he ær to woge gebigde gif he on godes dome
unscyldig beon wile;

END_TEXT
START_TEXT

ÆCHom I, 1
B1.1.2.
De initio creaturae: Text from Clemoes 1955-6, 9-32.



 8.19. <foreign> INCIPIT LIBER CATHOLICORUM SERMONUM ANGLICE IN ANNO PRIMO
PRIMUS SERMO DE INITIO CREATURAE </foreign> AN angin is ealra þinga þæt is god
ælmihtig. he is ordfruma and ende;
 8.25. He is ordfruma for ði þe he wæs æfre;
 8.26. He is ende buton ælcere geendunge. for ðon þe he bið
æfre ungeendod;
 8.27. He is ealra cyninga cyning. and ealra hlaforda hlaford. He
hylt mid his mihte heofonas. and eorðan. and ealle gesceafta butan geswynce;
 8.29. And he besceawað. þa niwelnessa þe under þissere
eorðan synt;
 8.30. He awyhð ealle duna mid anre handa: and ealle eorðan he
belicð on his handa and ne mæg nan þinc his willan wiðstandan. Ne
mæg nan gesceaft fulfremedlice smeagan: ne understandan ymbe god;
 10.3. Maran kyððe habbað englas to gode þonne menn. and
þeah hwæðere hi ne magon fulfremedlice understandan ymbe god;
 10.5. He gesceop gesceafta þa ða he wolde: þurh his wisdom he
geworhte ealle þing. and þurh his willan he hi ealle geliffæste;
 10.7. Þeos þrynnes is an god: þæt is se fæder and his
wisdom of him sylfum æfre acenned. and hyra beira willa þæt is se halga
gast. he nis na acynned ac he gæð of þam fæder and of ðan suna
gelice;
 10.10. Þas þry hadas syndon an ælmihtig god;
 10.11. Se geworhte heofonas and eorðan and ealle gesceafta. He
gesceop tyn engla werod;
 10.12. Þæt synt englas. and heahenglas. trhoni. dominationes.
principatus. potestates. uirtutes. cherubim seraphim;
 10.14. Her sindon nigan engla werod: hi nabbað nænne lichoman.
ac hi sindon ealle gastas swiðe strange. and mihtige and wlitige. on micelre
fægernysse gesceapene to lofe and to wyrðmynte heora scyppende;
 10.17. Þæt teoðe werod abreað and awende on yfel;
 10.18. God hi gesceop ealle gode. and let hi habban agenne cyre.
swa hi heora scyppend lufedon and filidon. swa hi hine forleton;
 10.20. Þa wæs þæs teoðan weredes ealdor swiðe
fæger and wlitig gesceapen. swa þæt he wæs gehaten leohtberend. þa
began he to modigeanne for ðære fægernysse. þe he hæfde. and
cwæð on his heortan. þæt he wolde and eaðe mihte beon his scyppende
gelic. and sittan on ðam norðdæle heofonan rices. and habban anweald and
rice ongean gode ælmihtigum;
 10.26. Þa gefæstnode he þisne ræd wið ðam werode þe
he bewiste. and hi ealle to ðam ræde gebugon;
 10.28. Þa ða hi ealle. Hæfdon þisne ræd betwux him
gefæstnod. þa becom godes grama ofer him eallum. and hi ealle wurdon
awende of ðam fægeran hiwe þe hi on gescapene wæron. to laðlicum
deoflum;
 10.29. And swiðe rihtlice him swa getimode. þa ða he wolde
mid modinysse beon betera þonne he gesceapen wæs. and cwæð þæt
he mihte beon þam ælmihtigum gode gelic. þa wearð he and ealle his
geferan. forcuþran and wyrsan þonne ænig oðer gesceaft. and þa hwile
þe he smeade hu he mihte dælan rice wið god. þa hwile gearcode se
ælmihtiga scyppend him and his geferan hellewite. and hi ealle adræfde of
heofonan rices myrihðe. and let befeallan on ðæt ece fyr þe him
gegearcod wæs for heora ofermettum;
 12.5. Þa sona þa nigon werod þe ðær to lafe wæron
bugon to heora scyppende mid ealre eaðmodnysse and betæhton heora ræd
to his willan;
 12.7. Ða getrymde se ælmihtiga god þa nigon engla werod and
gestaðolfæste. swa þæt hi næfre ne mihton ne noldon syððan
fram his willan gebugan. ne hi ne magon nu ne hi nellað nane synne gewyrcan;
 12.11. Ac hi æfre beoð ymbe þæt an hu hi magon gode
gehyrsumian: and him gecweman;
 12.12. Swa mihton eac þa oðre þe ðær feollon. don gif hi
woldon. for ði þe god hi geworhte to wlitegum engla gecynde. and let hi
habban agenne cyre. and hi næfre ne gebigde ne ne nydde mid nanum þingum
to ðam yfelan ræde. ne næfre se yfela ræd ne com of godes geþance.
ac com of ðæs deofles swa swa we ær cwædon;
 12.18. Nu þencð mænig man and smeað hwanon deoful come;
 12.19. Þonne wite he þæt god gesceop to mæran engle
þone þe nu is deoful. ac god ne sceop hine na to deofle. ac þa ða he
wæs mid ealle fordon and forscyldgod þurh ða miclan upahefednysse and
wiðerweardnysse þa wearð he to deofle awend. se ðe ær wæs mære
engel geworht. ða wolde god gefyllan and geinnian þone lyre þe forloren
wæs of ðam heofonlicum weorode. and cwæð þæt he wolde wyrcan
mannan of eorðan. þæt se eorðlica man sceolde geþeon and geearnian
mid eaðmodnysse þa wununga on heofonan rice. þe se deoful forwyrhte mid
modignysse;
 12.28. And god þa geworhte ænne mannan of lame. and him on
ableow gast. and hine geliffæste. and he wearð þa man gesceapen on saule
and on lichaman. and god him sette naman adam. and he wæs þa sume hwile
anstandende. god þa hine gebrohte on neorxna wange. and hine þær
gelogode. and him to cwæð;
 12.33. Ealra þæra þinga þe on neorxna wange syndon þu
most brucan. and ealle hi beoð þe betæhte buton anum treowe þe stent
on middan neorxna wange ne hrepa þu þæs treowes wæstm. for ðon þe
ðu byst deadlic gif þu ðæs treowes wæstm geetst;
 14.2. Hwi wolde god swa lytles þinges him forwyrnan. þe him swa
micle oðre þincg betæhte;
 14.4. Gyse. hu mihte adam tocnawan hwæt he wære. buton he
wære gehyrsum on sumum þincge his hlaforde;
 14.6. Swilce god cwæde to him;
 14.6. Nast ðu þæt ic eom þin hlaford and þæt ðu
eart min þeowa buton ðu do þæt ic ðe hate. and forgang þæt ic
ðe forbeode;
 14.8. Hwæt mæg hit þonne beon. þæt þu forgan
sceole;
 14.9. Ic ðe secge. forgang ðu anes treowes wæstm. and mid
þære eaðelican gehyrsumnysse. þu geearnast heofenan rices myrhðe.
and þone stede þe se deofol of afeoll þurh ungehyrsumnesse;
 14.12. Gif ðu þonne ðis lytle bebod tobrecst. þu scealt
deaðe sweltan;
 14.13. And ða wæs adam swa wis. þæt god gelædde to
him. nytenu. and deorcynn. and fugelcynn ða ða he hi gesceapene hæfde.
and adam him eallum naman gesceop. and swa swa he hi þa genamode. swa hi
sindon gyt gehatene;
 14.17. Þa cwæð god;
 14.17. Nis na gedafenlic þæt þes man ana beo. and næbbe
nænne fultum. ac uton gewyrcan him gemacan him to fultume and to frofre;
 14.19. And god þa geswefode þone adam and þa þa he slep
ða genam he an rib of his sidan. and geworhte of ðam ribbe ænne wifman.
and axode adam hu heo hatan sceolde;
 14.22. Þa cwæð adam. heo is ban of minum banum. and flæsc
of minum flæsce. beo hire nama uirago. þæt is fæmne for ðan ðe
heo is of hire were genumen;
 14.25. Ða sette adam eft hire oðerne naman. aeua. þæt is
lif for ðan ðe heo is ealra lybbendra modor;
 14.27. Ealle gesceafta heofonas and englas. Sunnan and monan.
steorran and eorðan. ealle nytenu and fugelas. Sæ. and ealle fixas. and
ealle gesceafta god gesceop and geworhte on six dagum. and on ðam seofoðan
dæge he geendode his weorc. and geswac ða and gehalgode þone seofoðan
dæg for ðan ðe he on ðam dæge his weorc geendode;
 14.32. And he beheold þa ealle his weorc ðe he geworhte. and hi
wæron ealle swiðe gode;
 14.34. Ealle ðing he geworhte buton ælcum antimbre;
 14.35. He cwæð;
 14.35. Geweorðe leoht. and ðærrihte wæs leoht geworden;
 16.1. He cwæð eft. geweorðe heofen. and þærrihte wæs
heofen geworht. swa swa he mid his wisdome. and mid his willan hit gedihte;
 16.3. He cwæð eft. and het ða eorðan þæt heo sceolde
forðlædan cuce nytenu. and he ða gesceop of ðære eorðan eall
nytencynn. and deorcynn. ealle ða ðe on feower fotum gað;
 16.6. Ealswa eft of wætere he gesceop fixas and fugelas. and
sealde ðam fixum sund. and ðam fugelum fliht. ac he ne sealde nanum nytene
ne nanum fisce nane sawle. ac heora blod is heora lif. and swa hraðe swa hi
beoð deade. swa beoð hi mid ealle geendode;
 16.10. Þa ða he worhte ðone mann adam. he ne cwæð na.
geweorðe man geworht. ac he cwæð uton gewyrcan mannan to ure anlicnysse.
and he worhte ða þone man mid his handum. and him on ableow sawle;
 16.14. For ði is se man betera gif he gode geðihð. þonne
ealle ða nytenu sindon. for ðan ðe hi ealle gewurðað to nahte. and se
man is ece on anum dæle þæt is on ðære sawle;
 16.16. Heo ne geendað næfre;
 16.17. Se lichama is deadlic þurh adames gylt. ac ðeah
hwæðere god arærð eft ðone lichaman to ecum ðingum on domes
dæg;
 16.19. Nu cwædon gedwolmen þæt deofol gesceope sume
gesceafta. ac hi leogað;
 16.20. Ne mæg he nane gesceafta gescyppan. for ðan ðe he nis
na scyppend. ac is atelic sceocca. ac mid leasunge he wile beswican. and fordon
þone unwaran. ac he ne mæg nænne man to nanum leahtre geneadian. buton
se mon his agenes willes to his lare gebuge;
 16.24. Swa hwæt swa is on gesceaftum wiðerweardlic geþuht
and mannum derige. þæt is eall for urum synnum. and yfelum geearnungum;
 16.27. Þa ongeat se deofol þæt adam and eua wæron to ðy
gesceapene. þæt hi sceoldon mid eadmodnysse and mid gehyrsumnysse
geearnian ða wununge on heofenan rice ðe he of afeoll. for his
upahefednysse;
 16.30. Þa nam he micelne graman and andan to þam mannum. and
smeade hu he hi fordon mihte;
 16.31. He com ða on næddran hiwe to þam twam mannum.
ærest to ðam wife. and hire to cwæð;
 16.33. Hwi forbead god eow þæs treowes wæstm ðe stent on
middan neorxna wange? þa cwæð þæt wif;
 16.35. God us forbead þæs treowes wæstm and cwæð.
þæt we sceoldon deaðe sweltan gif we his onbyrigdon;
 18.1. Ða cwæð se deofol;
 18.2. Nis hit na swa ðu segst. ac god wat genoh geare gif ge of
ðam treowe geetað. þonne beoð eowere eagan geopenode. and ge magon
geseon and tocnawan ægðer ge god. ge yfel. and ge beoð englum gelice;
 18.5. Næron hi blinde gesceapene. ac god hi gesceop swa
bilewite. þæt hi ne cuðon nan ðing yfeles. naðor ne on gesihðe. ne
on spræce. ne on weorce;
 18.8. Wearð þeah þæt wif ða forspanen. þurh ðæs
deofles lare. and genam of ðæs treowes wæstme and geæt. and sealde
hire were. and he geæt;
 18.10. Ða wæron hi butu deadlice. and cuðon ægðer ge
god ge yfel. and hi wæron ða nacode. and him ðæs sceamode;
 18.12. Þa com god and axode hwi he his bebod tobræce. and
adræfde hi butu of neorxna wange. and cwæð. for ðan ðe ðu wære
gehyrsum ðines wifes wordum. and min bebod forsawe. þu scealt mid
earfoðnyssum þe metes tilian. and seo eorðe þe is awyriged on þinum
weorce. sylð þe ðornas and bremblas;
 18.17. Þu eart of eorðan genumen. and þu awenst to eorðan;
 18.18. Þu eart dust. and ðu awentst to duste;
 18.18. God him worhte ða reaf of fellum. and hi wæron mid
þam fellum gescrydde;
 18.21. Ða deadan fell getacnodon þæt hi wæron ða
deadlice. þe mihton beon undeadlice gif hi heoldon þæt eaðelice godes
bebod;
 18.23. Ne þorfte adam ne eal mancynn þe him siððan of acom
næfre deaðes onbyrian. gif þæt treow moste standan ungehrepod. and
his nan man ne onbyrigde. ac sceolde adam and his ofspring tyman on asettum
tyman. swa swa nu doð clæne nytenu. and siððan ealle buton deaðe
faran to ðan ecan life;
 18.28. Næs him gesceapen fram gode. ne he næs genedd þæt
he sceolde godes bebod tobrecan. ac god hine let frigne. and sealde him agenne
cyre. swa he wære gehyrsum. swa he wære ungehyrsum;
 18.31. He wearð þa deofle gehyrsum. and gode ungehyrsum. and
wearð betæht he and eal mancynn æfter ðisum life into hellewite. mid
þam deofle ðe hine forlærde;
 18.34. Þa wiste god hwæðere þæt he wæs forlæred.
and smeade hu he mihte his and ealles mancynnes eft gemiltsian;
 20.1. On twam þingum hæfde god þæs mannes saule gegodod.
þæt is mid undeadlicnysse. and mid gesælþe;
 20.2. Ða þurh deofles swicdom and adames gylt. we forluron þa
gesælþe ure saule. ac we ne forluron na þa undeadlicnysse;
 20.4. Heo is ece. and næfre ne geendað. þeah se lichoma
geendige. þe sceal eft þurh godes mihte arisan to ecere wununge;
 20.6. Adam þa wæs wuniende on þisum life mid geswince. and
he and his wyf þa bearn gestrendon ægðer ge suna ge dohtru. and he
leofode nigan hund geara and þritti geara. and syððan swealt swa swa him
ær behaten wæs for ðan gylte: and his saul gewende to helle;
 20.12. Nu smeiað sume men hwanon him cume sawul hwæðer þe
of þam fæder. þe of þære meder. we cweðað of heora naðrum;
 20.14. Ac se ylca god þe gesceop adam mid his handum he gescypð
ælces mannes lichaman on his moder Innoðe;
 20.16. And se ilca se ðe ableow on adames lichaman and him
forgeaf saule. se ylca forgyfð cildum saule and lyf on hyra moder innoðe.
þonne hy gesceapene beoð;
 20.18. And he læt hi habban agenne cyre þonne hi geweaxene
beoð. swa swa adam hæfde;
 20.21. Þa wearð þa hrædlice micel mennisc geweaxen. and
wæron swiðe manega on yfel awende: and gegremodon god mid myslicum
leahtrum. and swiðost mid forligere;
 20.23. Þa wearð god to ðam swiðe gegremod þurh manna
mandæda þæt he cwæð þæt him ofþuhte þæt he æfre
mancyn gesceop;
 20.25. Ða wæs hwæþere an man rihtwis ætforan gode. se
wæs noe gehaten;
 20.27. Þa cwæð god to him;
 20.27. Ic wille fordon eal mancyn mid wætere. for heora synnum:
Ac ic wille gehealdan þe ænne and þin wif. and þine þry suna. sem.
and cham. and iafeð. and heora þreo wif. for ðon þe ðu eart rihtwis.
and me gecweme wyrc þe nu ænne arc. þreo hund fæðma lang. and fifti
fæðma wid. and þritig fæðma heah;
 20.32. Gehref hit eal. and geclæm ealle þa seamas mid tyrwan.
and ga in syððan mid þinum hiwum;
 20.34. Ic gegaderie into ðe of deorcynne and of fugelcynne simle
gemacan. þæt hi eft to fostre beon;
 20.36. Ic wille sendan flod ofer ealne middaneard;
 22.1. He dyde þa swa him god bebead. and god beleac hi bynnan
þam arce. and asende ren of heofonum feowertig daga togædere. and
geopenode þær togenes ealle wylspryngas and wæterþeotan of þære
miclan nywelnysse;
 22.4. Þæt flod weox ða. and bær up þone arc: and hit
oferstah ealle duna wearð ða ælc þincg cuces adrengt. buton þam þe
binnan þæm arce wæron;
 22.7. Of ðam wearð eft gestaðelad eal middaneard;
 22.8. Þa behet god þæt he nolde næfre eft eal mancyn mid
wætere acwellan. and cwæð to noe. and to his sunum;
 22.10. Ic wylle settan min wed betux me. and eow. to þisum
behate;
 22.11. Þæt is þonne ic oferteo heofonas mid wolcnum. þonne
bið ætywed min renboga. betux þam wolcnum. þonne beo ic gemyndig mines
weddes. þæt ic nelle heonunforð. mancyn mid wætere adrencan;
 22.14. Noe leofode on eallum his life. ær þan flode. and
æfter þæm flode nigan hund geara and fiftig geara. and he ða
forðferde;
 22.17. Þa wæs þa sume hwile godes ege on mancynne. æfter
þam flode. and wæs an gereord on him eallum;
 22.18. Ða cwædon hi betwux him þæt hi woldon wircan ane
burh and ænne stypel binnan þære byrig. swa heahne þæt his hrof
astige up to heofonum. and begunnon þa to wyrcanne. þa com god þærto
þa ða hi swiðust worhton. and sealde ælcum men þe ðær wæs
synderlice spræce;
 22.23. Þa wæron þær swa fela gereord swa ðær men
wæron. and heora nan nyste hwæt oðer cwæð;
 22.25. And hi ða geswicon þære getimbrunge. and toferdon
geond ealne middaneard;
 22.27. Þa syððan wearð mancyn þurh deofel. beswicen. and
gebiged fram godes geleafan. swa þæt hi worhton him anlicnyssa. sume of
golde sume of seolfre sume eac of stane sume of treowe. and sceopon him naman:
þæra manna naman þe wæron entas and yfeldæde. eft þa ða hi
deade wæron. þa cwædan þa cucan þæt hi wæron godas. and
weorðodon hi. and him lac ofredon. and comon þa deoflu to heora
anlicnyssum. and þæron wunedon. and to mannum spræcon. swilce hi godas
wæron. and þæt beswicone mennisc feoll on cneowum to þam anlicnyssum
and cwædon ge sind ure godas and we besettað urne geleafan. and urne hiht
on eow;
 24.3. Ða asprang þis gedwyld geond ealne middaneard. and wæs
se soða scyppend se ðe ana is god forsewen and geunweorþod. þa wæs
hwæðre an mægð þe næfre ne abeah to nanum deofulgylde. ac
æfre weorðode þone soðan god. Seo mægð asprang of noes yltstan
suna wæs gehaten sem. He leofode syx hund geara. and his sunu hatte
arfaxað. se leofode þreo hund geara and þreo and þritti: and his sunu
hatte sale se leofode feower hund geara and þreo and þriti. þa gestrynde
he sunu se wæs gehaten hebær: of þam asprang þæt hebræisce
folc. þe god lufode. and of þam cynne comon ealle heahfæderas. and
witegan þa ðe cyddon cristes tocyme. to þysum life. þæt he wolde man
beon. fornean on ende þisre worulde. for ure alysednesse. se ðe æfre
wæs god. mid þam healican fæder;
 24.16. And þisre mæigþe god sealde and gesette. æ. and he
hi lædde ofer sæ mid drium fotum. and he hi afedde feowertig wintra mid
heofenlicum hlafe;
 24.18. And fela wundra on þam folce geworhte. for ðon þe he
wolde of þisre mægðe him moder geceosan;
 24.21. Þa æt nextan þa se tyma com þe god foresceawode.
þa asende he his engel to anum mædene of þam cynne. seo wæs maria
gehaten;
 24.23. Þa com se engel to hire and hi gegrette mid godes wordum
and cydde hyre þæt godes sunu sceolde beon acenned of hire buton weres
gemanan. and heo þa gelyfde his wordum and wearð mid cylde;
 24.26. Þa ða hyre tima com heo acende. and þurhwunode
mæden;
 24.27. Þæt cild is tua acenned. he is acenned of þam
fæder on heofonum buton ælcere meder. and eft þa ða he man gewearð.
þa wæs he acenned of þam clænan mædene marian buton ælcum
eorðlicum fæder;
 24.31. God fæder geworhte mancyn and ealle gesceafta þurh
þæne sunu. and eft þa ða we forwyrhte wæron. þa sende he þone
ylcan sunu to ure alysednysse;
 24.33. Seo halige moder maria þa afedde þæt cyld mid micelre
arwyrðnysse. and hit weox swa swa oðre cyld doð buton synne anum;
 26.1. He wæs buton synnum acenned: and his lif wæs eal buton
synnum;
 26.2. Ne worhte he þeah nane wundra openlice ær ðan ðe he
wæs þritig wintre on þære menniscnysse. þa siðþan geceas he him
leorninccnihtas;
 26.4. Ærest twelf. þa we hatað apostolas þæt sint
ærendracan. syþðan he geceas twa and hundsyfentig. þa sint genemnede
discipuli, þæt sint leorninccnihtas;
 26.7. Þa worhte he fela wundra þæt men mihton gelyfan
þæt he wæs godes bearn;
 26.8. He awende wæter to wine and eode ofer sæ. mid drium
fotum. and he gestilde windas. mid his hæse. and he forgeaf blindum mannum
gesihðe. and healtum and lamum rihtne gang. and hreoflium smeðnysse. and
hælu heora lichaman. dumbum he forgeaf getincnysse and deafum heorcnunge.
deofulseocum and wodum he sealde gewyt and þa deofla todræfde and ælce
untrumnesse he gehælde. Deade men he arærde of heora byrgenum to life:
and lærde þæt folc þe he tocom mid myclum wisdome. and cwæð
þæt nan man ne mæig beon gehealden buton he ryhtlice gelyfe on god. and
he beo gefullod. and his geleafan mid godum weorcum geglenge;
 26.19. He onscunode ælc unriht. and ealle leasunga and tæhte
rihtwisnysse and soðfæstnysse;
 26.21. Ða nam þæt iudeisce folc micelne andan ongean his
lare. and smeadon hu hi mihton hine to deaðe gedon;
 26.22. Ða wearð an þæra twelfa cristes þegena se wæs
Iudas gehaten þurh deofles tyhttinge beswicen. and he eode to ðam Iudeiscan
folce and smeade wið hi hu he crist him belæwen mihte;
 26.25. Þeah ðe eall mennyssc wære gegaderod. ne mihton hi
ealle hine acwellan. gif he sylf nolde;
 26.27. For ðy he com to us þæt he wolde for us deað
þrowian. and swa eal mancyn þa ðe gelyfað mid his agenum deaðe.
alysan fram hellewite;
 26.29. He nolde genyman us neadunge of deofles anwealde. buton he
hit forwyrhte. þa he hit forwyrhte genoh swiðe. þa ða he gehwette and
tyhte þæra Iudeiscra manna heortan to cristes slege;
 26.32. Crist þa geþafode þæt ða wælhræwan hine
genamon. and gebundon: and on rodehæncgene acwealdan;
 26.34. Hwæt þa twegen gelyfede men hine arwyrðlice
bebyrgdon: and crist on ðære hwile to helle. gewende and þone deoful
gewylde. and him of anam adam and euan. and heora ofsprincg. þone dæl þe
him ær gecwæmde and gelædde hi to hiora lichaman. and aras of deaðe
mid þam miclum werede. on þriddan dæge his þrowunge;
 28.5. Com þa to his apostolum. and hi gefrefrode. and geond
feowertig daga fyrste him mid wunode. and þa ilcan lare þe he him ær
tæhte eft geædlæhte. and het hi faran geond ealne middaneard bodigende
fulluht and soðne geleafan;
 28.9. Dryhten ða on ðam feowerteogoðan dæge his æristes
astah to heofonum. ætforan heora ealra gesyhðe. mid þam ilcan lichaman
þe he on ðrowode: and sitt on ða swiðran his fæder. and ealra
gesceafta gewylt;
 28.12. He hæfð gerimod rihtwisum mannum innfær to his rice:
and þa ðe his beboda eallunga. forseoð. beoð on helle besencte;
 28.14. Witodlice he cymð on ende þissere worulde mid miclum
mægenþrymme. on wolcnum: and ealle ða þe saule æfre underfengen
arisað of deaðe him togeanes: and he þonne þa manfullan deofle
betæcð into ðam ecan fyre helle susle. þa rihtwisan he læt mid him
into heofonan rice. on ðam hi rixiað a on ecnysse;
 28.20. Men ða leofestan. smeagað þysne cwyde: and mid micelre
gymene forbugað unrihtwisnesse: and geearniað mid godum. weorcum. þæt
ece lif mid gode. se ðe a on ecnysse rixað. amen;

END_TEXT
START_TEXT

ÆCHom I, 2
B1.1.3.
Christmas: Text from Clemoes 1955-6, 33-47.



 28.24. <foreign> viii kalendas ianvarii nativitas domini</foreign> We wyllað to
trymminge eowres geleafan. eow gereccan þæs hælendes acenednysse be
ðære godspellican endebyrdnysse: hu he on ðisum dæigþerlicum
dæge on soðre menniscnysse acennyd wæs: se ðe æfre buton angynne
of ðam ælmihtigan fæder acennyd wæs. on godcundnesse;
 28.30. Lucas se godspellere awrat on cristes bec þæt on ðam
timan. se romanisca casere. octauianus. sette gebann. þæt wære on
gewritum aset eal ymbhwyrft;
 30.2. Þeos towritennys wearð aræred fram ðam ealdormenn
cirino. of sirian lande: þæt ælc man oferheafod sceolde cennan his
gebyrde. and his are on ðære byrig þe he to gehyrde;
 30.5. Þa ferde ioseph cristes fosterfæder fram galileiscum
earde. of þære byrig nazareð. to iudeisre byrig seo wæs dauides. and
wæs geciged beðleem: for ðan þe he wæs of dauides mægðe. and
wolde andettan mid marian hire gebyrde: þe wæs þa gyt bearneaca: þa
gelamp hit þa ða hi on ðære byrig betleem wicodon. þæt hire tima
wæs gefylled þæt hio cynnan sceolde: and acende þa hire frumcynnedan
sunu. and mid cildclaðum bewand. and alede þæt cild on heora assena
binne. for ðan ðe þær næs. nan rymet on ðam gesthuse;
 30.14. Þa wæron hyrdas on ðam earde waciende ofer heora
eowde. and efne þa godes engel stod onemn hi and godes beorhtnys hi bescean.
and hi wurdon miclum afyrhte;
 30.16. Þa cwæð se godes engel to ðam hyrdum;
 30.18. Ne ondrædað eow. efne ic eow bodige micelne gefean þe
becymð eallum folce. for ðan þe nu todæig is eow acenned hælend
crist on dauides ceastre;
 30.20. Ge geseoð þis tacen: ge gemetað þæt cild mid
cildclaðum bewunden. and on binne geled;
 30.22. Þa færlice æfter þæs engles spræce wearð
gesewen micel meniu heofenlices werodes. god heriendra and syngendra;
 30.24. <foreign> Gloria In excelsis deo. et in terra pax hominibus bone
uoluntatis</foreign>: þæt is on urum gereorde: Sy wuldor gode on heannyssum. and on
eorðan sib mannum. þam ðe beoð godes willan. and þa englas þa
gewiton of heora gesihðe to heofonum;
 30.25. Hwæt þa hyrdas þa him betweonan spræcon;
 30.29. Uton faran to bethleem. and geseon þæt word þe us god
æteowde;
 30.30. Hi comon ða hredlice and gemetton marian. and ioseph. and
þæt cild geled on anre binne swa swa his se engel cydde;
 30.32. Þa hyrdas soðlice oncneowun be ðam worde þe him
gesæd wæs be ðam cilde. and ealle wundrodon þe þæt gehyrdon. and
eac be ðan þe ða hyrdas him sædon;
 30.35. Maria soðlice heold ealle þas word. aræfniende on
hyre heortan;
 32.1. Þa gecyrdon þa hyrdas ongean wuldriende. and heriende
god. on eallum þam þingum ðe hi gehyrdon and gesawon: swa swa him fram
ðam engle gesæd wæs;
 32.5. Mine gebroðra þa leofestan. ure hælend godes sunu
efenece and gelic his fæder: se ðe mid him wæs æfre buton angynne:
gemedemode hine sylfne þæt he wolde on þisum dæigþerlicum dæge
for middaneardes alysednysse beon lichamlice acenned of ðam mædene
marian;
 32.9. He is ealdor and scyppend ealra godnyssa and sibbe. and he
foresende his acynnednysse ungewunelice. sibbe: for ðan þe næfre næs
swilc sib ær ðan fyrste on middanearde: swilc swa wæs on his
gebyrdtide: swa þæt eall middaneard wæs anes mannes rice underðeod
and eall mennisc him anum cynelic gafol ageaf;
 32.15. Witodlice on swa micelre sibbe wæs crist acenned: Se ðe
is ure sib: for ðan þe he geþeodde englas and menn to anum hirede. þurh
his menniscnysse;
 32.17. He wæs acenned on ðæs caseres dagum þe wæs
octauianus gehaten: Se gerymde romana rice to þan swiðe. þæt him eall
middaneard to beah. and he wæs for ðy augustus geciged. þæt is
geyicende his rice;
 32.21. Se nama gedafenað þam heofenlicum cyninge criste þe on
his timan acenned wæs: Se ðe his heofonlice rice geihte and þone hryre
þe se feallenda deoful on engla werode gewanode. mid menniscum gecynde eft
gefylde;
 32.24. Na þæt an þæt he ðone lyre anfealdlice gefylde:
ac eac swilce miclum geihte;
 32.26. Soðlice swa micel getel mancynnes becymð þurh cristes
menniscnysse to engla werodum: swa micel swa on heofenum belaf haligra engla
æfter þæs deofles hryre;
 32.28. Þæs caseres geban þe het ealne middan eard awritan
getacnode swutelice þæs heofonlican cyninges dæde. þe to ðy com on
middaneard: þæt he of eallum þeodum his gecorenan gegaderode. and heora
naman on ecere eadignysse. awrite;
 32.32. Þeos towritennys asprang fram ðam ealdormen cirino;
 32.33. Cirinus is gereht yrfenuma: and he getacnode crist se ðe
is soð yrfenuma þæs ecan fæder and he us forgifð þæt we mid
him beon yrfenuman. and efenlyttan his wuldres;
 34.1. Ealle þeoda þa ferdon þæt ælc sinderlice be him
sylfum cennan sceolde on ðære byrig þe he to gehyrde;
 34.3. Swa swa on ðam timan be ðæs caseres gebanne: Gehwilce
ænlipie on heora burgum be him sylfum cendon: Swa eac nu us cyþað
lareowas cristes gebann þæt we us gegadrian to his halgan gelaðunge. and
on ðære ures geleafan gafol mid estfullum mode him agifan. þæt ure
naman beon awritene on lifes bec mid his gecorenum;
 34.9. Drihten wæs acenned on ðære byrig þe is gecweden
bethleem. for ðan ðe hit wæs swa ær gewitegod þisum wordum;
 34.11. Þu bethleem iudeisc land ne eart ðu wacost burga on
iudeiscum ealdrum: Soðlice of ðe cymð se latteow þe gewylt israhela
þeoda;
 34.13. Crist wolde on ytinge beon acenned to þi þæt he wurde
his ehterum bedigelod;
 34.14. Betleem is gereht hlafhus and on hire wæs crist se soða
hlaf acenned. þe be him sylfum cwæð;
 34.16. Ic eom se liflica hlaf: þe of heofenum astah;
 34.17. And se ðe of ðam hlafe geet. ne swylt he on ecnysse;
 34.18. Þæs hlafes we onbyriað þonne we mid geleafan to
husle gað: for ðan þe þæt halige husel is gastlice cristes lichama.
and þurh þone we beoð alysede fram þam ecan deaðe;
 34.20. Maria acende hire frumcennedan sunu on þisum andweardan
dæge. and hine mid cildclaðum bewand. and for rymetleaste on anre binne
gelede;
 34.23. Næs þæt cild for ði gecweden hire frumcennede
cild. Swilce heo oðer syðþan acende. ac for ði þe crist is frumcenned
of manegum gastlicum gebroðrum. Ealle cristene men sind his gastlican
gebroðra. and he is se frumcenneda on gife and on godcundness ancenned of
þam ælmihtigan fæder. he wæs mid wacum cildclaðum bewæfed;
 34.29. Þæt he us forgeafe þa undeadlican tunecan þe we
forluron on þæs frumsceapenan mannes forgægednesse;
 34.30. Se ælmihtiga godes sunu þe heofenas befon ne mihton
wæs gelæd on nearure binne: to ðy þæt he us fram helicum nyrewette
alysde;
 34.33. Maria wæs þa cuma þær swa swa þæt godspell us
sægð. and for ðæs folces geþryle wæs þæt gesthus þearle
genyrewed. Se godes sunu wæs on his gesthuse genyrewed. þæt he us rume
wununge on heofenan rice forgyfe: gif we his willan gehyrsumiað;
 36.3. Ne bit he us nanes þincges to edleane his geswinces: buton
ure saule hæle;
 36.4. Þæt we us sylfe clæne and ungewemmede him gegearcian.
to blisse and ecere myrhðe;
 36.6. Þa hyrdas þæ wacodon ofer heora eowde on cristes
acennednesse. getacnodon þa halgan lareowas on godes gelaðunge. þe sint
gastlice hyrdas geleaffulra saula;
 36.8. And se engel cydde cristes acennednysse hyrdemannum. for
ðan ðe þam gastlicum hyrdum þæt sint lareowas is swiðost geopenad
ymbe cristes menniscnysse. þurh boclicere lare. and hi sceolon gecneordlice
heora underþeoddum bodian þæt þæt him geswutelod is. swa swa ða
hyrdas þa heofenlican gesihðe gewidmærsodan;
 36.13. Þam lareowe gedafenað þæt he symle wacol sy ofer
godes eowede. þæt se ungesewenlica wulf godes scep ne tostence. gelome
wurdon englas mannum æteowode on ðære ealdan. æ. ac hit nis awriten
þæt hi mid leohte comon ac se wurðmynt wæs þises dæges
mærðe gehealden. þæt hi mid heofenlicum leohte hi geswuteledon. þa
ða þæt soðe leoht asprang on þeostrum rihtgeþancodum;
 36.20. Se mildheorta and se rihtwisa drihten;
 36.21. Se engel cwæð to þam hyrdum. ne beo ge afyrhte;
 36.21. Efne ic bodie eow micelne gefean þe eallum folce becymð.
for ðan þe nu todæg is acenned hælend crist on dauides ceastre;
 36.24. Soðlice he bodade micelne gefean. Se ðe næfre ne
geendað. for ðan þe cristes acennednys gegladode heofenwara and
eorðwara. and helwara. se engel cwæð: Nu todæg is eow acenned
hælend crist on dauides ceastre;
 36.27. Rihtlice he cwæð on dæge and na on nihte. for ðan
þe crist is se soða dæg. se ðe todræfde mid his tocyme ealle
nytennysse þære ealdan nihte: and ealne middaneard mid his gife onlihte;
 36.30. Þæt tacen þe se engel þam hyrdum sæde. we
sceolon symle on urum gemynde healdan. and þancian þam hælende þæt
he gemedemode hine sylfne. to ðan þæt he dælnimend wære ure
deadlicnysse mid menniscum flæsce befangen. and mid waclicum cildclaðum
bewunden;
 36.35. Þa færlice æfter þæs engles spræce wearð
gesewen micel meniu heofonlices werodes god heriendra and singendra. <foreign>Gloria in
excelsis deo. et in terra pax hominibus bone uoluntatis</foreign>: ðæt is on urum
gereorde: Si wuldor gode on heannyssum: and on eorðan sibb þam mannum þe
beoð godes willan;
 38.3. An engel bodade þam hyrdum þæs heofenlican cyninges
acennydnesse: and þa færlice wurdon æteowode fela þusend engla;
 38.5. Ði læs þe wære geþuht anes engles ealdordom to
hwonlic to swa micelre bodunge. and hi ealle samod mid gedremum sange godes
wuldor hleoðrodon: and godum mannum sibbe bodedon. swutelice æteowigende.
þæt ðurh his acennednysse menn beoð gebigede to anes geleafan sibbe:
and to wuldre godcundlicere herunge;
 38.10. Hi sungon: sy wuldor gode on heannyssum and on eorðan sib
mannum þam ðe beoð godes willan;
 38.12. Ðas word geswuteliað þæt ðær wunað godes
sib. þær se goda willa bið;
 38.13. Eornostlice mancynn hæfde ungeþwærnysse to englum
ær drihtnes acennednesse: for ðan þe we wæron þurh synna
ælfremede fram gode: þa wurde we eac ælfremede fram his englum
getealde: ac syððan se heofenlica cyning urne eorðlican lichaman
underfeng. Siððan gecyrdon his englas to ure sibbe. and þa ðe hi ær
þan untrume forsawon þa hi wurðigeað nu him to geferan;
 38.19. Witodlice on ðære ealdan æ. loð. and iosue. and
gehwilce oðre þe englas gesawon hi luton wið heora and to him gebædon:
and þa englas þæt geðafedon;
 38.22. Ac iohannes se godspellere on ðære niwan. gecyðnysse
wolde hine gebiddan to ðam engle þe him to spræc. þa forwyrnde se
engel him ðæs. and cwæð;
 38.25. Beheald þæt ðu ðas dæde ne do. ic eom þin
efenðeowa and þinra gebroðra gebide ðe to gode anum;
 38.27. Englas geðafedon ær drihtnes tocyme. þæt mennisce
men him to feollon. and æfter his tocyme þæs forwyrndon. for ðan þe
hi gesawon þæt heora scyppend þæt gecynd underfeng þe hi ær
ðan waclic tealdon. and ne dorston hit forseon on us þonne hi hit
wurðiað bufon him sylfum on ðam heofenlicam cyninge;
 38.32. Ne hi manna geferrædene ne forhogiað. þonne hi
feallende hi to þam menniscum gode gebiddað;
 38.34. Nu we sind getealde godes ceastergewaran and englum gelice:
Vton for ðy hogian þæt leahtras us ne totwæman fram ðysum miclum
wurðmynte;
 40.1. Soðlice menn sindon godas gecigede: heald for ðy. þu
mann þinne godes wyrðscipe wið leahtrum: for ðan þe god is geworden
man for ðe. ða hyrdas þa spræcon him betweonan. æfter þæra
engla fram færelde: uton gefaran to bethleem. and geseon þæt word þe
geworden is and god us geswutelode;
 40.6. Eala hu rihtlice hi anddetton þone halgan geleafan mid
þisum wordum;
 40.8. On frymðe wæs word. and þæt word wæs mid gode.
and þæt word wæs god;
 40.9. Word bið wisdomes geswutelung. and þæt word. þæt
is se wisdom is acenned of ðam ælmihtigum fæder butan anginne. For
ðan þe he wæs æfre god of gode. wisdom of ðam wisan fæder;
 40.12. Nis he na geworht. for ðan þe he is god and na gesceaft:
Ac se ælmihtiga fæder gesceop þurh ðone wisdom ealle gesceafta. and
hi ealle þurh ðone halgan gast geliffæste;
 40.15. Ne mihte ure mennisce gecynd crist on ðære godcundlican
acennydnesse geseon: ac þæt ilce word wæs geworden flæsc and wunode
on us. þæt we hine geseon mihton;
 40.18. Næs þæt word to flæsce awend: ac hit wæs mid
menniscum flæsce befangen;
 40.19. Swa swa an gehwylc manna wunað on sawle and on lichoman an
man swa eac crist wunað on godcundnesse and menniscnysse on anum hade an
crist;
 40.22. Hi cwædon: uton geseon þæt word þe geworden is.
for ðan ðe hi ne mihton hit geseon ær ðan þe hit geflæschamod
wæs. and to menn geworden;
 40.24. Nis þeah hwæðere seo godcundnyss. gemencged to
ðære menniscnysse. ne ðær nan twæming nys;
 40.26. We mihton eow secgan ane lytle bysne: gif hit to waclic
nære;
 40.27. Sceawa nu on anum. æge. hu þæt hwite ne bið
gemengd to ðam geolcan. and bið hwæðere. an æg;
 40.29. Nis eac cristes godcundnyss. gerunnen to ðære
menniscnysse: ac he þurhwunað þeah a on ecnysse on anum hade
untotwæmed;
 40.31. Hrædlice ða comon þa hyrdas. and gemetton marian. and
ioseph. and þæt cyld geled on ðære binne;
 40.32. Maria wæs be godes dihte. þam rihtwisan Iosepe
beweddod. for miclum gebeorge. for ðan þe hit wæs swa gewunelic on
iudeiscre þeode. æfter moyses. æ. þæt gif ænig wimman cild
hæfde buton be rihtre æwe;
 42.1. Þæt hi man sceolde mid stanum oftorfian. ac god asende
his engel to iosepe þa ða maria eacniende wæs: and bead þæt he hire
gimene hæfde. and þæs cildes fosterfæder wære;
 42.4. Ða wæs geðuht þam iudeiscum swilce ioseph þæs
cildes fæder wære. ac he næs for ðan þe hit næs nan neod þam
ælmihtigum scyppende. þæt he of wife acenned wære: ac he genam þa
menniscnysse of marian innoðe. and forlet hi mæden. na gewemmed. ac
gehalgod þurh his acennednysse;
 42.9. Ne oncneow heo weres gemanan. and heo acende buton sare. and
þurhwunað on mægðhade;
 42.10. Ða hyrdas gesawon and oncneowan. be ðam cilde. swa swa
him gesæd wæs;
 42.12. Nis nan eadignyss: buton godes oncnawennesse: Swa swa crist
sylf cwæð þa ða he us his fæder betæhte;
 42.13. Þæt is ece lif. þæt hi ðe oncnawon soðne god.
and þone ðe þu asendest hælend crist;
 42.15. Hwæt ða ealle þa ðe þæt gehyrdon miclum
þæs wundrodon: and be ðam þe ða hyrdas sædon: Maria soðlice
heold ealle þas word: arefniende on hyre heortan;
 42.18. Heo nolde widmærsian cristes digelnysse: ac andbidode
oð þæt he sylf þa ða he wolde hi geopenade;
 42.19. Heo cuðe godes. æ. and on þæra witegena gesetnysse
rædde þæt mæden sceolde god acennan: þa blissode heo miclum
þæt heo hit beon moste;
 42.22. Hit wæs gewitegod þæt he on ðære byrig bethleem
acenned wurde and heo þearle wundrode þæt heo æfter þære
witegunge þær acende;
 42.24. Heo gemunde þæt sum witega cwæð. se oxa oncneow
his hlaford. and se assa his hlafordes binne: þa geseah heo þæt cild
licgan on binne. þær se oxa and se assa gewunelice fodan secað;
 42.27. Godes heahengel gabriel bodade marian þæs hælendes
tocyme on hire innoðe: and heo geseah ða þæt his bodung unleaslice
gefylled wæs;
 42.30. Ðillice word maria heold aræfniende on hyre heortan;
 42.30. And þa hyrdas cyrdon ongean wuldriende and heriende god:
on eallum ðan ðingum þe hi gehyrdon and gesawon. swa swa him gesæd
wæs;
 42.34. Þissera þreora hyrda gemynd is gehæfd be eastan
bethleem: ane mile: on godes cyrcan geswutelod þam ðe ða stowe
geneosiað;
 44.1. We sceolon geefenlæcan þysum hyrdum: and wuldrian and
herian urne drihten on eallum þam ðingum þe he for ure lufe gefremede. us
to alysednysse. and to ecere blisse;
 44.4. Þam sy wuldor. and lof mid ðam ælmihtigum fæder: on
annysse þæs halgan gastes. on ealra worulda woruld. AMENN;

END_TEXT
START_TEXT

ÆCHom I, 3
B1.1.4.
Stephen: Text from Clemoes 1955-6, 48-61.



 44.7. <foreign> VII KALENDAS IANVARII PASSI0 BEATI STEPHANI PROTOMARTIRIS </foreign>
We rædað on ðære bec þe is gehaten <foreign>actus apostolorum</foreign>. þæt
ða apostolas gehadedon syfan deaconas on ðære gelaðunge. þe of
iudeiscum folce to cristes geleafan beah æfter his þrowunge. and æriste
of deaðe and uppstige to heofenum;
 44.13. Þæra diacona wæs se forma stephanus. þe we on
ðysum dæge wurðiað;
 44.14. He wæs swiðe geleafful. and mid ðam halgum gaste
afylled;
 44.15. Þa oðre six wæron gecygede. þisum namum;
 44.16. Stephanus wæs se fyrmesta: oðer philippus. þridda
procorus: feorðe nicanor. fifta timotheus: sixta parmenen. seofoða
nicolaus;
 44.18. Þas seofan hi gecuren and gesetton on ðæra apostola
gesihðe. and hi þa mid gebedum and bletsungum to diaconum gehadode wurdon;
 44.20. Weox ða dæghwomlice godes bodung. and wæs
gemænigfyld þæt getel cristenra manna þearle on hierusalem;
 44.22. Þa wearð se eadiga stephanus mid godes gife and mid
micelre strencðe afylled: and worhte forebeacena and micele tacna on ðam
folce;
 44.24. Þa astodon sume þa ungeleaffulan iudei and woldon mid
heora gedwylde þæs eadigan martyres lare oferswiðan: ac hi ne mihton his
wisdome wiðstandan. ne ðam halgum gaste þe ðurh hine spræc;
 44.28. Þa setton hi lease gewitan þe hine forlugon: and
cwædon þæt he tallice word spræce be moysen. and be gode;
 44.30. Þæt folc þa wearð miclum astyred: and þa
heafodmenn and þa iudeiscan boceras. and gelæhton stephanum. and tugon to
heora geþeahte. and þa leasan gewitan him on besædon: Ne geswicð þes
man to sprecenne tallice word ongean þas halgan stowe. and godes. æ. We
gehyrdon hine secgan þæt crist towyrpð þas stowe: and towent þa
gesetnysse þe us moyses tæhte;
 46.4. Þa beheoldon ða hine þe on ðam geðeahte sæton.
and gesawon his nebwlite. swilce sumes engles ansyne;
 46.6. Þa cwæð. se ealdorbiscop to ðam eadigan cyþere;
 46.7. Is hit swa hi secgað? þa wolde se halga wer: Stephanus
heora ungeleaffullan heortan gerihtlæcan mid heora forðfædera
gebysnunge and gemynde. and to soðfæstnysse wege mid ealre lufe gebigan;
 46.10. Begann ða him to gereccenne be ðam heahfædere
abrahame. hu se heofenlica god hine geceas him to geþoftan. and him behet
þæt ealle þeoda on his ofspringe gebletsode wurdon. for his
gehyrsumnesse. Swa eac þæra oðra heahfædera gemynd mid langsumere
race ætforan him geniwode. and hu moyses þurh godes mihte. heora
foregengan ofer ða readan sæ wundorlice gelædde and hu hi syððan
feowertig geara on westene wæron. mid heofenlicum byleofan dæghwomlice
gereordode. and hu god hi lædde to ðam Iudeiscan earde and þa
hæðenan þeoda ætforan heora gesihðum ealunga adwæscte. and be
dauides mærðe þæs mæran cyninges: and salomones wuldre þe gode
þæt mære tempel arærde: cwæð þa æt nehstan ge
wiðstandað þam halgum gast mid stiðum swuran and ungeleaffulre
heortan;
 46.24. Ge sint meldan and manslagan. and ge þone rihtwisan crist.
Niðfullice acwealdon: ge underfengon. æ. on engla gesetnysse: and ge hit
ne heoldon;
 46.26. Hwæt þa iudeiscan ða wurdon þearle on heora heortan
astyrode. and biton heora tetð him togeanes;
 46.28. Se halga stephanus wearð ða afylled mid ðam halgum
gaste. and beheold wið heofenas weard. and geseah godes wuldor and þone
hælend standende æt his fæder swiðran. and he cwæð;
 46.31. Efne ic geseo heofenas opene. and mannes sunu standende
æt godes swiðran;
 46.32. Iudei þa mid micelre stemne hrymende heoldon heora earan.
and anmodlice him to scuton. and hi hine gelæhton and of þære byrig
gelæddon. to stænenne;
 46.35. Þa leasgewitan þa ledon heora hacelan ætforan fotum
sumes geonges cnihtes: Se wæs geciged saulus;
 48.2. Ongunnon ða to oftorfigenne mid heardum stanum þone
eadigan stephanum and he cleopode and cwæð;
 48.3. Drihten hælend. underfoh minne gast;
 48.4. And gebigde his cneowu. mid micelre stemne cleopiende;
 48.5. Min drihten: ne sete ðu þas dæda him to synne. and he
mid þam worde þa gewat to ðam ælmihtigum hælende þe he on
heofenum healicne standende geseah;
 48.9. Se wisa agustinus spræc ymbe ðas rædinge. and smeade
hwi se halga cyðere stephanus cwæde þæt he gesawe mannes bearn
standan æt godes swiðran. and nolde cweðan godes bearn. þonne ðe is
geðuht wurðlicur be criste to cweðenne godes bearn þonne mannes bearn:
Ac hit gedafenade þæt se hælend swa geswutelod wære on heofenum: and
swa gebodadon middanearde;
 48.15. Eall þæra iudeiscra teona aras þurh þæt hwi
drihten crist se ðe æfter flæsce soðlice is mannes sunu. eac swilce
wære gecweden godes sunu;
 48.17. For ðy gemunde swiðe gedafenlice þæt godcunde
gewrit mannes sunu standan æt godes swiðran: to gescyndenne þæra
iudeiscra ungeleafullnysse;
 48.20. Crist wæs æteowed his eadigan cyþere stephane on
heofenum: se ðe fram ungeleaffullum on middanearde acweald wæs: and seo
heofenlice soðfæstnyss be ðam cydde gecyðnysse: þone ðe seo
eorðlice arleasnyss huxlice tælde. Hwa mæig beon rihtlice geciged
mannes bearn buton criste anum: þonne ælc mann is tweigra manna bearn
buton him anum? Se eadiga stephanus geseah crist standan: for ðan ðe he
wæs his gefylsta on ðam gastlicum gefeohte his martyrdomes;
 48.28. Witodlice we andettað on urum credan. þæt drihten sit
æt his fæder swiðran;
 48.29. Setl gedafenað deman. and steal fylstendum oððe
feohtendum;
 48.30. Nu andet ure geleafa cristes setll: for ðan þe he is se
soða dema lybbendra and deadra. and se eadiga cyþere stephanus hine geseah
standende. for ðan þe he wæs his gefylsta swa swa we ær sædon;
 48.33. Ealra gecorenra halgena deað is deorwurðe on godes
gesihðe: ac þeah hwæðere is geðuht gif ænig todal beon mæg
betwux martirum. þæt se is healicost se ðe ðone martirdom æfter
gode astealde. witodlice stephanus wæs to diacone gehadod æt þæra
apostola handum: ac he hi forestop on heofenan rice mid sigefæstum deaðe:
and swa se ðe wæs neoðor on endebyrdnysse: wearð fyrmest on
þrowunge;
 50.5. And se ðe wæs leorningcniht on hade ongan wesan lareow
on martyrdome;
 50.7. Þone deað soðlice þe se hælend gemedomode for
mannum þrowian. þone ageaf stephanus fyrmest manna þam hælende. he is
gecweden protomartyr þæt is se forma cyþere: for ðan þe he æfter
cristes þrowunge ærest martyrdom geðrowade;
 50.11. Stephanus is grecisc nama þæt is on leden <foreign>coronatus</foreign> ,
þæt we cweðað on englisc. gewuldorbeagod. for ðan ðe he hæfð.
þone ecan wuldor beah: Swa swa his nama him forewitegode;
 50.14. Þa leasan gewitan þe hine forsædon hine ongunnon
ærest to torfienne: for ðan þe moyses. æ. tæhte þæt swa hwa
swa oðerne to deaðe forsæde: sceolde wurpan þone forman stan: to ðam
þe he ær mid his tungan acwealde;
 50.17. Þa reðan iudei wedende þone halgan stændon: and he
clypode and cwæð;
 50.19. Drihten: ne sete ðu þas dæda him to synne;
 50.20. Vnderstandað nu mine gebroðra þa miclan lufe: þæs
eadigan weres;
 50.21. On deaðe he wæs geset: and þeah he bæd mid soðre
lufe for his cwellerum;
 50.22. And betwux þæra stana hryre. þa ða gehwa mihte his
leofostan frynd forgytan. þa betæhte he his fynd gode þus cweðende;
 50.24. Drihten: ne sete ðu him þas dæda to synne;
 50.25. Swiðor he besargode þa heora synna: þonne his agene
wunda;
 50.26. Swiðor heora arleasnysse: þonne his sylfes deað;
 50.27. And rihtlice swiðor: for ðan þe heora arleasnysse
filigde se eca deað. and þæt ece lif filigde his deaðe;
 50.29. Saulus heold þæra leasra gewitena reaf: and heora mod
to þæræ stæninge geornlice tihte;
 50.30. Stephanus soðlice gebigedum cneowum drihten bæd.
þæt he saulum alysde;
 50.32. Wearð þa stephanes ben fram gode gehyred: and saulus
wearð alysed Se arfæsta wæs gehyred. and se arleasa wearð
gerihtwisod;
 50.35. On ðissere dæde is geswutelod. hu miclum fremie
þære soðan lufe gebed;
 52.1. Witodlice næfde godes gelaðung paulum to lareowe: gif se
halga martyr stephanus swa ne bæde;
 52.3. Efne nu paulus blissað mid stephane on heofenan rice: Mid
stephane. he bricð cristes beorhtnysse. and mid him he rixað;
 52.5. Þyder þe stephanus forestop mid saules stanum oftorfod:
þyder folgode paulus gefultumod þurh stephanus gebedum;
 52.7. Þær nis paulus gescynd þurh stephanes slege: Ac
stephanus gladað. on paules gefærrædene. for ðan ðe seo soðe lufu
on heora ægðrum blissað;
 52.9. Seo soðe lufu oferwan þæra iudeisra reðnysse on
stephane. and seo ilce lufv oferwreah synna micelnysse on paule. and heo on
heora ægðrum samod geearnode heofenan rice;
 52.12. Eornostlice seo soðe lufu is wylsprincg and ordfruma ealra
godnyssa and æþele trumnyss: And se weig þe læt to heofenum;
 52.14. Se ðe færð on soðre lufe ne mæg he dwelian. ne
forhtian;
 52.15. Heo wissað and gescylt. and gelæt;
 52.16. Þurh ða soðan lufe wæs þes halga martyr swa
gebyld þæt he bealdlice þæra iudeisra ungeleaffulnysse þreade: and
he orsorh betwux þam greatum hagelstanum þurhwunade. and he for ðam
stænendum welwillende gebæd. and þær to eacan þa heofenlican
healle cucu and gewuldorbeagod inferde;
 52.22. Mine gebroðra uton geefenlæcan be sumum dæle swa
micles lareowes geleafan. and swa mæres cyþeres lufe;
 52.23. Uton lufian ure gebroðra on godes gelaðunge. mid swilcum
mode swa swa þes cyþere þa lufode his fynd;
 52.25. Beoð gemyndige hwæt seo sylfe soðfæstnyss;
 52.26. On ðam halgum godspelle behet. and hwilc wed us gesealde;
 52.27. Se hælend cwæð;
 52.27. Gif ge forgyfað þam mannum þe wið eow agyltað
þonne forgyfð eow eower heofenlica fæder eowere synna;
 52.29. Gif ge þonne nellað forgifan: Nele eac eower fæder
eow forgifan eowre gyltas;
 52.30. Ge gehyrað nu mine gebroðra: þæt hit stent þurh
godes gyfe on urum agenum dihte: hu us bið æt gode gedemed;
 52.32. He cwæð gif ge forgifað. eow bið forgyfen;
 52.33. Ne bepæce nan man hine sylfne. Witodlice gif hwa furðon
ænne man hatað on ðisum middanearde: swa hwæt swa he to gode gedeð
eal he hit forlyst: for ðan þe se apostol paulus ne bið geligenod þe
cwæð;
 54.2. Þeah ðe ic aspende ealle mine æhta on þearfena
bileofan: and þeah þe ic minne agenne lichaman to cweale gesylle. swa
ðæt ic forbyrnne on martirdome: gif ic næbbe þa soðan lufe: ne
fremað hit me nan ðincg. be ðan ilcan cwæð se godspellere iohannes;
 54.6. Se ðe his broðer ne lufað. he wunað on deaðe;
 54.7. Eft he cwæð;
 54.7. Ælc þæra þe his broðer hatað is mannslaga;
 54.8. Ealle we sind gebroðra þe on god gelyfað: and we ealle
cweðað. <foreign>pater noster qui es in celis</foreign>, þæt is ure fæder þe eart
on heofenum;
 54.10. Ne gedyrtstlæce nan man be mægðhade: buton soðre
lufe;
 54.11. Ne truwie nan man be ælmesdædum oððe on gebedum
buton ðære foresædan lufe: for ðan þe swa lange swa he hylt þone
sweartan nið on his heortan: ne mæg he mid nanum ðinge þone
mildheortan god gegladian;
 54.15. Ac gif he wille þæt him god milde sy: þonne hlyste he
godes rædes. na of minum muðe. ac of cristes sylfes;
 54.17. He cwæð;
 54.17. Gif ðu offrast þine lac to godes weofude: and þu
þær gemyndig byst þæt ðin broðor hæfð sum ðing ongean
ðe: Forlæt þærrihte þa lac ætforan ðam weofode. and gang
ærest to ðinum breðer and þe to him gesibsuma. and þonne eft cymst
to ðam weofode. geoffra þonne þine lac;
 54.22. Gif ðu þinum cristenum breðer deredest: þonne
hæfð he sum ðincg ongean ðe. and þu scealt be godes tæcunge hine
gladian. ær ðu þine lac geoffrie;
 54.24. Gif þonne se cristena man þe ðin broðer is. þe
ahwar geyfelode: þæt ðu scealt miltsiende forgifan;
 54.26. Vre gastlican lac sint ure gebedu. and lofsang. and
huselhalgung and gehwilce oðre lac þe we gode offriað. þa we sceolun
mid gesibsumere heortan. and broðorlicere lufe gode betæcan;
 54.29. Nu cwyð sum man. ongean þyssere rædinge;
 54.30. Ne mæg ic minne feond lufian. þone ðe ic
dæghwamlice wælreowne togeanes me geseo;
 54.31. Eala ðu man þu sceawast hwæt þin broðer ðe
dyde. ac þu ne sceawast hwæt ðu gode ge dydest;
 54.33. Þonne ðu micele swærran synna wið god gefremedest:
Hwi nelt ðu forgyfan þa lytlan gyltas anum men. þæt se ælmihtiga
god þe ða miclan synna forgyfe;
 56.1. Nu cwyst ðu eft. micel gedeorf bið me þæt ic minne
feond lufie. and for ðone gebidde þe me hearmes cepð;
 56.3. Ne wiðcweðe we þæt hit micel gedeorf ne sy: Ac gif
hit is hefigtyme on ðyssere worulde. hit becymð to micelre mede on
ðære toweardan;
 56.5. Witodlice þurh ðines feondes lufe þu bist godes freond:
and na þæt an þæt ðu his freond sy. ac eac swilce ðu bist godes
bearn þurh ða rædene þæt ðu þinne feond lufige. swa swa crist
sylf cwæð;
 56.8. Lufiað eowere fynd: doð þam tela þe eow hatiað:
þæt ge beon eoweres fæder cild: Se ðe on heofenum is;
 56.10. Menigfealde earfoðnysse and hospas wolde gehwa eaðelice
forberan. wið ðan þæt he moste sumum rican menn to bearne geteald
beon. and his yrfenuma. to gewitendlicum æhtum;
 56.13. Forberað nu geðyldelice for ðam ecum wurðmynte.
þæt ge godes bearn getealde beon: and his yrfenuman on heofenlicum spedum.
þæt þæt se oðer forðyldigian wolde for ateoriendlicre edwiste;
 56.17. We secgað eow godes riht. healdað gif ge willan gif we
hit forsuwiað ne bið us geboregen;
 56.18. Cristes lufe us neadað þæt we symle þa godan
tihtan. þæt hi on godnysse þurhwunion: and þa yfelan we mynigeað
þæt hi fram heora yfelnyssum hrædlice gecyrrun;
 56.21. Ne beo se rihtwisa gymeleas on his anginne: ne se yfela ne
ortruwige þurh his unrihtwisnysse;
 56.23. Ondræde se goda þæt he fealle: hogie se yfela
þæt he astande;
 56.24. Se ðe yfel sy geefenlæce he paules gecyrrednysse: se
ðe god sy þurhwunige on godnysse mid stephane: for ðan þe ne bið nan
angin heriendlic. buton godre geendunge: ælc lof bið on ende gesungen;
 56.28. Mine gebroðra: gyrstandæg gemedmode ure drihten hine
sylfne þæt he ðysne middaneard þurh soðre menniscnysse geneosode: Nu
todæg se æþela cempa stephanus fram lichamlicre wununge gewitende
sigefæst to heofenum ferde;
 56.31. Crist nyðer astah mid flæsce bewæfed: Stephanus up
astah þurh his blod gewuldorbeagod;
 56.33. Gyrstandæig sungon englas Gode wuldor on heannyssum;
 56.34. Nu todæg hi underfengon stephanum blissigende on heora
geferrædene. mid ðam he wuldrað and blissað. a on ecnysse. AMENN.

END_TEXT
START_TEXT

ÆCHom I, 4
B1.1.5.
Assumption of St. John: Text from Clemoes 1955-6, 62-79.



 58.1. <foreign> VI KALENDAS IANVARII ASSVMPTIO SANCTI IOHANNIS APOSTOLI </foreign>
Iohannes se godspellere cristes dyrling wearð on ðysum dæge to heofenan
rices myrhðe þurh godes neosunge genumen;
 58.5. He wæs cristes modrian sunu. and he hine lufode
synderlice. na swa miclum for ðære mæglican sibbe swa for ðære
clænnysse his ansundan mægðhades;
 58.7. He wæs on mægðhade gode gecoren. and he on ecnysse on
ungewemmedum mæigðhade þurhwunade;
 58.9. Hit is geræd on gewyrdelicum racum þæt he wolde
wifian. and crist wearð to his gyftum gelaðod. þa gelamp hit þæt
ðam gyftum win ateorode;
 58.12. Se Hælend þa het þa þenincmenn afyllan six
stænene fatu mid hluttrum wætere: and he mid his bletsunge þæt
wæter to æþelum wine awende;
 58.15. Þis is þæt forme tacn. þe he on his menniscnysse
openlice geworhte;
 58.16. Þa wearð iohannes swa onbryrd þurh þæt tacn.
þæt he þærrihte his bryd on mægðhade forlet: and symle
syððan drihtne folgode: and wearð þa him inwerdlice gelufod. for ðan
þe he hine ætbræd þam flæsclicum lustum;
 58.19. Witodlice þisum leofan leorningcnihte befæste se
hælend his moder: þa ða he on rodehengene mancyn alysde: þæt his
clæne lif þæs clænan mædenes marian. gymde: And heo þa on hyre
sweoster suna þenungum wunade;
 58.24. Eft on fyrste æfter cristes upstige to heofenum. rixode
sum wælreow casere on romana rice æfter nerone: se wæs domicianus
gehaten: cristenra manna ehtere: se het afyllan ane cyfe. mid weallendum ele.
and þone mæran godspellere þæron besceofon: ac he þurh godes
gescyldnysse ungewemmed of þam hatum bæðe eode;
 58.29. Eft þa ða se wælreowa ne mihte þæs eadigan
apostoles bodunge alecgan. þa asende he hine on wræcsið to anum igeoðe
þe is paðmas geciged. þæt he ðær þurh hungres scearpnysse
acwæle;
 58.32. Ac se ælmihtiga hælend ne forlet to gymeleaste his
gelufedan apostol: ac geswutelode him on ðam wræcsiðe þa toweardan
onwrigenysse: be ðære he awrat þa boc þe is gehaten apocalipsis: and
se wælreowa domicianus on ðam ylcan geare wearð acweald æt his witena
handum: and hi ealle anmodlice ræddon þæt ealle his gesetnyssa aydlode
wæron;
 60.5. Þa wearð nerfa swiðe arfæst man to casere gecoren:
be his geðafunge gecyrde se apostol ongean mid miclum wurðmynte: se ðe
mid hospe to wræcsiðe asend wæs;
 60.8. Him urnon ongean weras and wif fægniende and cweðende:
gebletsod is se ðe com on godes naman;
 60.11. Mid þam þe se apostol iohannes stop into ðære byrig
efesum. þa ber man him togeanes anre wydewan lic to byrgenne: hyre nama
wæs drusiana heo wæs swiðe gelyfed and ælmesgeorn. and þa
ðearfan þe heo mid cystigum mode eallunga afedde. dreorie mid wope þam
lice folgodon;
 60.16. Ða het se apostol þa bære settan and cwæð;
 60.16. Min drihten hælend crist arære ðe drusiana: aris and
gecyr ham and gearca us gereordunge on ðinum huse;
 60.18. Drusiana þa aras swilce of slæpe awreht: and carful be
ðæs apostoles hæse ham gewende;
 60.21. On ðam oðrum dæge eode se apostol be ðære
stræt þa ofseah he hwær sum uðwita lædde twegen gebroðru. þe
hæfdon behwyrfed eall heora yldran gestreon on deorwurðum gymstanum. and
woldon þa tocwysan on ealles folces gesihðe. to wæfersyne: swilce to
forsewennysse woruldlicera æhta;
 60.26. Hit wæs gewunelic on ðam timan þæt ða þe
wolden woruldwisdom gecneordlice leornian. þæt hi behwyrfdon heora are on
gymstanum. and þa tobræcan: oððe on sumum gyldenum wecge. and þone
on sæ awurpan. þy læs þe seo smeagung þæra æhta hi æt
þære lare hremde;
 60.30. Þa clypode se apostol þone uðwitan graton him to: and
cwæð;
 60.32. Dyslic bið þæt hwa woruldlice speda forhogie for
manna herunge: and beo on godes dome genyþerod;
 60.33. Ydel bið se læcedom þe ne mæg þone untruman
gehælan: swa bið eac ydel seo lar þe ne gehælð þære saule
leahtras and unþeawas;
 62.1. Soðlice min lareow crist. sumne cniht ðe gewilnode
þæs ecan lifes þisum wordum lærde: þæt he sceolde ealle his
welan beceapian. and þæt wurð þearfum dælan. gif he wolde
fullfremed beon: and he syððan hæfde his goldhord on heofenum. and
þær to eacan þæt ece lif;
 62.5. Graton se uðwita him andwyrde;
 62.6. Þas gymstanas. sind tocwysede for idelum gylpe: ac gif
þin lareow is soð god. gefeg þas bricas to ansundnysse: þæt heora
wurð mæge þearfum fremian;
 62.9. Iohannes þa gegaderode þæra gymstana bricas. and
beseah to heofenum þus cweðende;
 62.10. Drihten hælend. nis þe nan ðing earfoðe: þu
geedstaðelodest þysne tobrocenan middaneard on þinum geleaffullum. þurh
tacen þere halgan rode: geedstaðela nu þas deorwurðan stanas. þurh
ðinra engla handum. þæt ðas nytenan men þine mihta oncnawan. and on
ðe gelyfan;
 62.15. Hwæt ða færlice wurdon þa gimstanas swa ansunde:
þæt furðon nan tacn þære ærran tocwysednysse næs gesewen:
Þa se uðwita graton samod mid þam cnihtum feol to iohannes fotum.
gelyfende on god;
 62.18. Se apostol hine fullode mid eallum his hirede: and he ongann
godes geleafan openlice bodian;
 62.20. Þa twegen gebroðra atticus and eugenius sealdon heora
gymstanas and ealle heora æhta. dældon wædlum: and filigdan þam
apostole and micel menigu geleaffulra him eac to geðeodde;
 62.24. Þa becom se apostol æt sumum sæle to ðære byrig
pergamum þær ða foresædan cnihtas. iu ær eardedon;
 62.25. And gesawon heora þeowan mid godewebbe gefrætewade. and
on woruldlicum wuldre scinende;
 62.27. Þa wurdon hi mid deofles flan þurhscotene. and dreorige
on mode: þæt hi wædliende on anum waclicum wæfelse ferdon. and heora
þeowan on woreldlicum wuldre scinende wæron;
 62.30. Þa undergeat se apostol þas deoflican facn and
cwæð;
 62.31. Ic geseo þæt eower mod is awend and eower andwlita: for
ðan ðe ge eowre speda þearfum dældon and mines drihtnes lare
filigdon;
 62.33. Gað nu for ði to wuda and heawað incre byrðene
gyrda: and gebringað to me;
 62.35. Hi dydon be his hæse and he on godes naman þa grenan
gyrda gebletsode. and hi wurdon to readum golde awende;
 64.2. Eft cwæð se apostol iohannes;
 64.2. Gað to ðære sæ. strande. and feccað me
papolstanas;
 64.3. Hi dydon swa. and Iohannes þa on godes mægenðrymme hi
gebletsode. and hi wurdon gehwyrfde to deorwyrðum gymmum;
 64.5. Þa cwæð se apostol;
 64.6. Gað to smiððan and fandiað þyses goldes. and
þyssera gymstana;
 64.7. Hi ða eodon and eft comon. þus cweðende;
 64.8. Ealle þas goldsmiðas secgað þæt hi næfre ær
swa clæne gold ne swa read ne gesawon;
 64.9. Eac þas gymwyrhtan secgað þæt hi næfre swa
deorwyrðe gymstanas ne gemetton;
 64.11. Þa cwæð se apostol him to;
 64.11. Nimað þis gold and þas gimstanas. and farað and
bicgað eow landare: for ðan þe ge forluron þa heofenlican speda;
 64.13. Bicgað eow pællene cyrtlas. þæt ge to lytlere
hwile scinan swa swa rose.þæt ge hrædlice forweornian;
 64.15. Beoð blowende and welige hwilwendlice. þæt ge ecelice
wædlian;
 64.16. Hwæt la ne mæg se ælmihtiga wealdend þurhteon
þæt he do his þeowan rice for worulde: genihtsume on welan. and
unwiðmetenlice scinan? Ac he sette gecamp geleaffullum saulum: þæt hi
gelyfan to geagenne þa ecan welan. þa ðe for his naman þa hwilwendan
speda forhogiað ge gehældon untruman on ðæs hælendes naman: ge
afligdon deoflu: ge forgeafon blindum gesihðe: and gehwilce uncoðe
gehældon;
 64.23. Efne nu is þeos gyfu eow ætbroden. and ge sint
earmingas gewordene. ge ðe wæron mære and strange;
 64.25. Swa micel ege stod deoflum from eow. þæt hi be eowere
hæse þa ofsettan deofulseocan forleton: Nu ge ondrædað eow deoflu;
 64.27. Þa heofanlican æhta: synd us eallum gemæne;
 64.28. Nacode we wæron acennede and nacode we gewitað;
 64.29. Þære sunnan beorhtnys. and þæs monan leoht;
 64.29. And ealra tungla sind gemæne þam rican. and þam
heanan;
 64.30. Renscuras. and cyrcan duru. fulluht and synne forgyfenes.
huselgang. and godes neosung. sind eallum gemæne. earmum. and eadigum;
 64.33. Ac se ungesæliga gitsere wile mare habban þonne him
genihtsumað. þonne he furðon orsorh ne brihð. his genihtsumnysse;
 64.35. Se gitsere hæfð ænne lichaman. and menigfealde
scrud;
 66.1. He hæfð ane wambe: and þusend manna bileofan;
 66.2. Witodlice þæt he for gytsunge uncyste. nanum oðrum
syllan ne mæg. þæt he hordað and nat hwam: swa swa se witega
cwæð;
 66.4. On ydel byð ælc man gedrefed se ðe hordað. and nat
hwam he hit gegaderað;
 66.5. Witodlice. ne bið he þæra æhta hlaford þonne he
hi dælan ne mæg: ac he bið þæra æhta þeowa. þonne he him
ealunga þeowað. þær to eacan him wexað untrumnyssa on his lichaman:
þæt he ne mæg ætes oððe wætes brucan;
 66.9. He carað dæges and nihtes þæt his feoh gehealden
sy: he gymð grædelice his teolunge. his gafoles. his gebytlu. he berypð
þa wanspedigan. he fulgæð his lustum. and his plegan;
 66.12. Þonne færlice gewit he of þyssere worulde nacod and
forscyldgod: synna ana mid him ferigende. for ðam ðe he sceal ece wite
þrowian;
 66.15. Efne ða ða se apostol þas lare sprecende wæs. ða
bær sum wudewe hire suna lic to bebyrgenne: Se hæfde gewifod þrittigum
nihtum ær;
 66.17. Seo dreorige moder þa samod mid þam licmannum rarigende
hi astrehte æt þæs halgan apostoles fotum. biddende þæt he hire
sunu on godes naman arærde. swa swa he dyde þa wydewan drusianam;
 66.20. Iohannes þa ofhreow þære meder and þæra licmanna
dreorignysse. and astrehte his lichoman to eorðan on langsumum gebede. and
þa æt nehstan aras. and eft upahafenum handum langlice bæd;
 66.24. Þa ða he þus þriwa gedon hæfde. þa het he
unwindan þæs cnihtes lic. and cwæð;
 66.25. Eala ðu cniht. þe ðurh þines flæsces luste
hrædlice þine sawle forlure;
 66.26. Eala ðu cniht. þu ne cuþest þinne scyppend: þu ne
cuðest manna hælend. þu ne cuþest þone soðan freond. and for ði
þu beurne on ðam wyrstan fynd;
 66.29. Nu ic ageat mine tearas. and for þinre nytennysse
geornlice bæd. þæt ðu of deaðe arise. and þysum twam gebroðrum.
attico. and eugenio. cyþe hu micel wuldor hi forluron: and hwilc wite hi
geearnodon;
 66.32. Mid þam þa aras se cniht stacteus: and feol to iohannes
fotum. and began to þreagenne þa gebroðra þe miswende wæron. þus
cweðende;
 66.35. Ic geseah þa englas þe eower gymdon dreorige wepan. and
þa awyrgedan sceoccan blissigende. on eowerum forwyrde;
 68.2. Eow wæs heofonan rice gearu. and scinende gebytlu. mid
wistum afyllede. and mid ecum leohte: þa ge forluron þurh unwærscipe:
and ge begeaton eow þeosterfulle wununga mid dracan afyllede. and mid
brastliendum ligum. mid unasecgendlicum witum afyllede. and mid anþræcum
stencum: on ðam ne ablinð granung. and þoterung dæges oððe
nihtes;
 68.8. Biddað for ðy mid inweardre heortan þysne godes apostol
eowerne lareow. þæt he eow fram ðam ecum forwyrde arære: swa swa he
me fram deaðe arærde. and he eowre saula þe nu sind adylegode of
þære liflican bec. gelæde eft to godes gyfe and miltsunge;
 68.13. Se cniht ða stacteus þe of deaðe aras samod mid þam
gebroðrum astrehte hine to iohannes fotswaðum. and þæt folc forð
mid. ealle anmodlice biddende. þæt he him to gode geþingode;
 68.16. Se apostol þa bebead þam twam gebroðrum þæt hi
þrittig daga behreowsunge dædbætende gode geoffrodon and on ðam
fæce geornlice bædon þæt ða gyldenan gyrda eft to ðam ærran
gecynde awendan: and þa gymstanas to heora wacnysse;
 68.20. Æfter þrittigra daga fæce þa ða hi ne mihton mid
heora benum þæt gold and þa gymstanas to heora gecynde awendan: þa
comon hi mid wope to ðam apostole þus cweðende;
 68.23. Symle þu tæhtest mildheortnysse. and þæt man
oðrum miltsode;
 68.24. And gif man oðrum miltsað: hu micle swiðor wile god
miltsian and arian mannum his handgeweorce? þæt þæt we mid gitsiendum
eagum agylton: þæt we nu mid wependum eagum behreowsiað;
 68.27. Þa andwyrde se apostol;
 68.28. Berað þa gyrda to wuda. and þa stanas to sæstrande:
hi sind gecyrrede to heora gecynde;
 68.29. Þa ða hi ðis gedon hæfdon. þa underfengon hi eft
godes gyfe: swa þæt hi adræfdon deoflu. and blinde and untrume
gehældon. and fela tacna on drihtnes naman gefremedon swa swa hi ær
dydon;
 68.34. Se apostol ða gebigde to gode ealne þone eard asiam se
is geteald to healfan dæle middaneardes: and awrat þa feorðan cristes
boc: Seo hrepað swiðost ymbe cristes godcundnysse;
 70.2. Þa oðre þry godspelleras. matheus. marcus. lucas.
awriten æror be cristes menniscnysse: þa asprungon gedwolmen on godes
gelaðunge and cwædon. þæt crist nære ær he acenned wæs of
marian;
 70.5. Þa bædon ealle þa leodbiscopas þone halgan apostol.
þæt he ða feorðan boc gesette. and þæra gedwolmanna dyrstignysse
adwæscte;
 70.7. Iohannes þa bead þreora daga fæsten gemænelice. and
he æfter þam fæstene wearð swa miclum mid godes gaste afylled
þæt he ealle godes englas and ealle gesceafta mid healicum mode oferstah
and mid þysum wordum þa godspellican gesetnysse ongan;
 70.12. <foreign>Im principio erat uerbum. et uerbum erat apud deum. et deus
erat uerbum</foreign>;
 70.13. Et reliqua;
 70.14. Þæt is on englisc. on frymðe wæs word. and
þæt word wæs mid gode. and þæt word wæs god;
 70.15. Þis wæs on frymðe mid gode;
 70.16. Ealle þing sind þurh hine geworhte. and nis nan þing
buton him gesceapen;
 70.17. And swa forð on ealre þære godspellican gesetnysse.
he cydde fela be cristes godcundnysse: hu he ecelice buton angynne of his
fæder acenned is: and mid him rixað on annysse þæs halgan gastes. a
butan ende. Feawa he awrat be his menniscnysse: for ðan ðe ða þry
oðre godspelleras genihtsumlice be ðam heora bec setton;
 70.23. Hit gelamp æt sumum sæle þæt ða deofulgyldan
þe ða gyt ungeleaffulle wæron. gecwædon þæt hi woldon þone
apostol to heora hæþenscipe geneadian;
 70.25. Þa cwæð se apostol to ðam hæðengyldum;
 70.26. Gað ealle endemes to godes cyrcan. and clypiað to
eowerum godum þæt seo cyrce afealle þurh heora mihte: þonne buge ic to
eowerum hæþenscipe;
 70.28. Gif ðonne eower godes miht þa halgan cyrcan towurpan ne
mæg: Ic towurpe eowerne tempel. þurh ðæs ælmihtigan godes mihte:
and ic tocwyse eower deofulgyld: and bið þonne rihtlic geþuht þæt ge
geswicon eoweres gedwyldes. and gelyfan on ðone soðan god. se ðe ana is
ælmihtig;
 70.33. Þa hæþengyldan þysum cwyde geþwærlæhton:
and iohannes mid geswæsum wordum þæt folc tihte þæt hi ufor eodon
fram ðam deofles temple. and mid beorhtre stemne ætforan him eallum
clypode;
 72.2. On godes naman ahreose þis tempel: mid eallum þam
deofulgyldum þe him on eardiað: þæt ðeos meniu tocnawe þæt
ðis hæðengyld deofles biggencg is;
 72.4. Hwæt ða færlice ahreas þæt tempel grundlunga.
mid eallum his anlicnyssum to duste awende;
 72.6. On ðam ylcan dæge wurdon gebigede twelf þusend
hæþenra manna to cristes geleafan. and mid fulluhte gehalgode;
 72.9. Ða scorede þa gyt se yldesta hæðengylda mid micelre
þwyrnysse. and cwæð þæt he nolde gelyfan buton iohannes attor
drunce: and þurh godes mihte þone cwelmbæran drenc oferswiðde;
 72.12. Þa cwæð se apostol;
 72.12. Þeah þu me attor sylle: þurh godes naman hit me ne
deraþ;
 72.13. Ða cwæð se hæðengylda aristodemus;
 72.14. Þu scealt ærest oðerne geseon drincan and
þærrihte cwelan: þæt huru þin heorte swa forhtige for ðam
deadbærum drence;
 72.16. Iohannes him andwyrde;
 72.16. Gif þu on god gelyfan wylt: ic unforhtmod þæs drences
onfo;
 72.18. Þa getengde se aristodemus to ðam heahgerefan: and genam
on his cwearterne twegen þeofas and sealde him þone unlybban ætforan
eallum ðam folce on Iohannes gesihðe. and hi þærrihte æfter þam
drence gewiton;
 72.21. Syððan se hæþengylda eac sealde þone
attorbæran drenc þam apostole: and he mid rode tacne his muð and ealne
his lichaman gewæpnode. and þane unlybban on godes naman halsode. and
syððan mid gebyldum mode. hine ealne gedranc;
 72.25. Aristodemus þa and þæt folc beheoldon þone apostol
þreo tida dæges;
 72.26. And gesawon hine habban glædne andwlitan buton blacunge
and forhtunge. and hi ealle clypodon;
 72.28. An soð god is: se ðe iohannes wurðað;
 72.29. Þa cwæð se hæðengylda to ðam apostole;
 72.30. Gyt me twynað: ac gif þu ðas deadan sceaðan on
þines godes naman arærst. þonne bið min heorte geclænsod fram
ælcere twynunge;
 72.32. Þa cwæð Iohannes;
 72.32. Aristodeme: Nim mine tunecan and lege bufon þæra deadra
manna lic. and cweð;
 72.34. Þæs hælendes cristes apostol me asende to eow.
þæt ge on his naman of deaðe arisan: and ælc man oncnawe þæt
deað and lif þeowiað minum hælende;
 74.1. He ða be ðæs apostoles hæse bær his tunecan. and
alede uppon þam twam deadan. and hi ðærrihte ansunde arisan;
 74.3. Þa ða se hæþengylda þæt geseah: þa astrehte
he hine to Iohannes fotum: and syþðan ferde to þam heahgerefan and him
þa wundra mid hludre stemne cydde;
 74.6. Hi ða begen þone apostol gesohton: his miltsunge
biddende;
 74.7. Ða bead se apostol him syfan nihta fæsten. and hi
syððan gefullode. and hi æfter ðam fulluhte towurpon eal hyra
deofulgyld and mid heora maga fultume and mid eallum cræfte arærdon gode
mære cyrcan on þæs apostoles wurðmynte;
 74.12. Þa ða se apostol wæs nigon and hundnigontig geara
þa æteowede him drihten crist mid þam oðrum apostolum þe he of
þysum life genumen hæfde: and cwæð;
 74.14. Iohannes: cum to me tima is þæt ðu mid þinum
gebroðrum wistfullige on minum gebeorscipe;
 74.16. Iohannes þa aras: and eode wið þæs hælendes: ac
he him tocwæð;
 74.17. Nu on sunnandæg mines æristes dæge þu cymst to
me: and æfter þam worde drihten gewende to heofenum;
 74.19. Se apostol miclum blissode on þam behate: and on þam
sunnanuhtan ærwacel to ðære cyrcan com. and þam folce fram hancrede
oð undern godes riht lærde. and him mæssan gesang. and cwæð
ðæt se hælend hine on þam dæge to heofenum gelaðod hæfde;
 74.23. Het ða delfan his byrgene wið ðam weofode. and
þæt greot utawegan. and he eode cucu and gesund into his byrgene: and
astrehtum handum to gode clypode;
 74.26. Drihten crist. ic þancige ðe þæt ðu me
gelaðodest to þinum wistum: þu wast þæt ic mid ealre heortan þe
gewilnode;
 74.28. Oft ic þe bæd þæt ic moste to þe faran: ac ðu
cwæde þæt ic andbidode þæt ic ðe mare folces gestrynde;
 74.30. Ðu heolde minne lichaman wið ælcere besmitennysse:
and þu symle mine sawle onlihtest. and me nahwar ne forlete;
 74.32. Ðu settest on minum muðe þinre soðfæstnysse word.
and ic awrat þa lare ðe ic of þinum muþe gehyrde. and þa wundra ðe
ic þe wyrcan geseah;
 74.34. Nu ic ðe betæce drihten þine bearn þa ðe þin
gelaðung mæden and moder. þurh wæter. and þone halgan gast þe
gestrynde;
 76.2. Onfoh me to minum gebroðrum: mid þam ðe ðu come and
me gelaðodest;
 76.3. Geopena ongean me lifes geat. þæt ðæra ðeostra
ealdras me ne gemeton;
 76.4. Ðu eart crist þæs lifiendan godes sunu. þu ðe be
þines fæder hæse middaneard gehældest. and us ðone halgan gast
gesendest;
 76.6. Ðe we heriað and þanciað. þinra menigfealdra goda
geond ungeendode worulde. amen;
 76.9. Æfter þysum gebede æteowde heofenlic leoht bufon
þam apostole binnon þære byrgyne ane tid: swa beorhte scinende þæt
nanes mannes gesihð þæs leohtes leoman sceawian ne mihte and he mid
þam leohte his gast ageaf þam drihtne þe hine to his rice gelaðode;
 76.13. He gewat swa freoh fram deaðes sarnysse of þisum
andwerdan life: swa swa he wæs ælfremed fram lichamlicere gewemmednysse;
 76.15. Soðlice syððan wæs his byrgen gemet: mid manna
afylled;
 76.16. Manna wæs gehaten se heofonlica mete: þe feowertig
geara afedde israhela folc on westene;
 76.18. Nu wæs se bigleofa gemet on iohannes byrgene. and nan
þing elles. and se mete is weaxende on hire: oð ðysne andwerdan dæg;
 76.20. Ðær beoð fela tacna æteowede. and untrume
gehælde: and fram eallum frecednyssum alysede. þurh ðæs apostoles
þingunge;
 76.22. Ðæs him getiþað drihten crist: þam is wurðmynt
and wuldor: mid fæder and halgum gaste. a buton ende. AMEN;

END_TEXT
START_TEXT

ÆCHom I, 5
B1.1.6.
Innocents: Text from Clemoes 1955-6, 80-90.



 76.25. <foreign> V KALENDAS IANVARII NATALE INNOCENTIVM INFANTVM </foreign> Nu
todæig godes gelaþung geond ealne ymbhwyrft mærsað þæra eadigra
cildra freolstide. þe se wælhreowa herodes for cristes acennednysse mid
arleasre ehtnysse acwealde. swa swa us seo godspellice racu swutellice cyð;
 78.1. Matheus awrat on þære forman cristes bec þysum wordum
be þæs hælendes gebyrdtide and cwæð;
 78.2. Ða þa se hælend acenned wæs. on þære iudeiscan
bethleem. on herodes dagum cyninges: efne þa comon fram eastdæle
middaneardes þry tungelwitegan to þære byrig hierusalem. þus
befrinende;
 78.6. Hwær is iudeiscra leoda cyning. se þe acenned is;
 78.6. We gesawon soðlice his steorran on eastdæle: and we
comon to þy þæt we us to him gebiddan;
 78.8. Hwæt ða herodes cyning þis gehyrende wearð micclum
astyred and eal seo burhwaru samod mid him;
 78.10. He þa gesamnode ealle ða ealdorbiscopas. and þæs
folces boceras. and befran hwær cristes cenningstow wære;
 78.12. Hi sædon on þære iudeiscan bethleem;
 78.12. Ðus soðlice is awriten þurh ðone witegan micheam;
 78.13. Eala þu betleem iudeisc land ne eart ðu nateshwon wacost
burga on iudeiscum ealdrum: of þe cymþ se heretoga. se þe gewylt and
gewissað israhela folc;
 78.16. Ða clypode herodes þa ðry tungelwitegan on
sunderspræce: and geornlice hi befran. to hwilces timan se steorra him
ærest æteowede and sende hi to bethleem þus cweþende;
 78.19. Farað ardlice and befrinað be þam cilde: and þonne
ge hit gemetað cyþað me. þæt ic mæge me to him gebiddan;
 78.21. Ða tungelwitegan ferdon æfter þæs cinges
spræce: and efne þa se steorra þe hi on eastdæle gesawon glad him
beforan: oð ðæt he gestod bufon þam gesthuse þær ðæt cild
onwunode;
 78.24. Hi gesawon þone steorran. and þearle blissodon;
 78.25. Eodon þa in and þæt cild gemetton mid marian his
meder: and nyþerfeallende hi to him gebædon;
 78.27. Hi geopenodon heora hordfatu. and him lac geoffrodon: gold.
and recels and mirran;
 78.28. Hwæt þa god. on swefne hi gewarnode. and bebead
þæt hi eft ne gecyrdon to þam reþan cyninge herode: ac þurh oðerne
weg hine forcyrdon. and swa to heora eþele becomon;
 78.31. Efne þa godes engel æteowde iosepe þæs cildes
fosterfæder: on swefnum cweðende;
 78.33. Aris and nim þis cild mid þære meder: and fleoh to
egypta lande: and beo þær oð ðæt ic þe eft secge;
 78.34. Soðlice toweard is þæt herodes smeað hu he ðæt
cild fordo: Ioseph þa aras nihtes: and þæt cild mid þære meder
samod to egypta lande ferede. and þær wunode oð ðæt herodes gewat:
þæt seo witegung wære gefylled. þe be ðære fare ær þus
cwæð;
 80.4. Of egypta lande ic geclypode minne sunu;
 80.5. Nu secgað wyrdwriteras þæt herodes betwux þysum
wearð gewreged to þam romaniscum casere þe ealne middaneard on þam
timan geweold;
 80.7. Ða gewende he to rome be ðæs caseres hæse þæt
he hine betealde gif he mihte;
 80.8. Ða betealde he hine swiðe geaplice swa swa he wæs
snotorwyrde. to þan swiðe þæt se casere hine mid maran wurðmynte
ongean to iudeiscum rice asende;
 80.11. Ða ða he ham com þa gemunde he hwæt he ær be
þam cilde gemynte. and geseah þæt he wæs bepæht fram þam
tungelwitegum. and wearð þa ðearle gegremod;
 80.14. Sende þa his cwelleras. and ofsloh ealle þa hysecild
þe wæron on þære byrig bethleem. and on eallum hyre gemærum. fram
twywintrum cilde to anre nihte: be þære tide þe he geaxode æt ðam
tungelwitegum;
 80.18. Ða wæs gefylled hieremias witegung þe ðus
witegode;
 80.19. Stemn is gehyred on heannysse micel wop and þoterung.
rachel beweop hire cildru. and nolde beon gefrefrod. for þan ðe hi ne
sind;
 80.22. On þam twelftan dæge cristes acennednysse comon þa
þry tungelwitegan to herode and hine axodon be þam acennedan cilde. and
þa ða hi his cenningstowe geaxodon þa gewendon hi wið ðæs cildes
and noldon þone reðan cwellere eft gecyrran swa swa he het;
 80.26. Ða ne mihte he forbugan þæs caseres hæse. and
wæs þa þurh his langsume fær þæra cildra slege geuferod.
swiðor þonne he gemynt hæfde. and hi wurdon þa on þysum
dægþerlicum dæge wuldorfullice gemartyrode: na swa þeah þæs
geares ðe crist acenned wæs. ac æfter twegra geara ymbrene. æfter
þæs wælhreowan hamcyme;
 80.33. Næs he æþelboren. ne him naht to þam cynecynne ne
gebyrode: ac mid syrewungum and swicdome he becom to ðære cynelican
geþincþe. swa swa moyses be þam awrat þæt ne sceolde ateorian
þæt iudeisce cynecynn: oð ðæt crist sylf come;
 82.3. Ða com crist on þam timan þe seo cynelice mægð
ateorode. and se ælfremeda herodes þæs rices geweold: þa wearþ he
micclum afyrht. and anþracode þæt his rice feallan sceolde. þurh
tocyme þæs soðan cyninges;
 82.6. Ða clypode he þa tungelwitegan on sunderspræce. and
geornlice hi befran on hwilcne timan hi ærest þone steorran gesawon: for
þan ðe he ondred swa swa hit gelamp þæt hi eft hine ne gecyrdon;
 82.10. Ða het he for þi acwellan ealle þa hysecild þære
burhscire fram twywintrum cilde oð anre nihte: þohte gif he hi ealle
ofsloge þæt se an ne ætburste þe he sohte;
 82.13. Ac he wæs ungemyndig þæs halgan gewrites. þe
cwyð;
 82.14. Nis nan wisdom ne nan ræd naht ongean god;
 82.15. Se swicola herodes cwæð to þam tungelwitegum. farað
and geornlice befrinað be þam cilde: and cyþað me þæt ic eac mage
me to him gebiddan;
 82.17. Ac he cydde syððan his facenfullan syrewunge. hu he embe
wolde gif he hine gemette: þa ða he ealle his euanealdan adilegode. for his
anes ehtnysse;
 82.20. Ðearfleas he syrwede ymbe crist: ne com he for þi
þæt he wolde his eorðlice rice oððe æniges oðres cyninges mid
ricetere him to geteon: ac to þy he com þæt he wolde his heofenlice rice
geleaffullum mannum forgyfan;
 82.23. Ne com he to þy þæt he wære on mærlicum
cynesetle ahafen: ac ðæt he wære mid hospe on rodehengene genæglod;
 82.25. He wolde þeah þæs wælhreowan syrewunge mid fleame
forbugan: na for ðy þæt he deað forfluge: se þe sylfwilles to
þrowienne middanearde genealæhte: ac hit wære to hrædlic gif he þa
on cildcradole acweald wurde: swilce þonne his tocyme manncynne bedigelod
wære: þy forhradode godes engel þæs arleasan geþeaht. and bebead
þæt se fosterfæder þone heofonlican æðeling of þam earde
ardlice ferede;
 82.33. Ne forseah crist his geongan cempan þeah ðe he
lichamlice on heora slege andwerd nære: ac he asende hi fram þysum
wræcfullum life to his ecan rice;
 84.1. Gesælige hi wurdon geborene: þæt hi moston for his
intingan deað þrowian;
 84.2. Eadig is heora yld: seo þe ða gyt ne mihte crist
andettan. and moste for criste þrowian;
 84.4. Hi wæron hælendes gewitan: þeah ðe hi hine þa gyt
ne cuðon;
 84.5. Næron hi geripode to slege: ac hi gesæliglice þeah
swulton to life;
 84.6. Gesælig wæs heora acennednys. for þan ðe hi
gemetton þæt ece lif on instæpe þæs andwerdan lifes;
 84.8. Hi wurdon gegripene fram moderlicum breostum: ac hi wurdon
betæhte þærrihte engelicum bosmum;
 84.10. Ne mihte se manfulla ehtere mid nanre þenunge þam
lytlingum swa micclum fremian: swa micclum swa he him fremode mid þære
reþan ehtnysse hatunge;
 84.12. Hi sind gehatene martyra blostman. for ðan ðe hi
wæron swa swa upaspringende blostman. on middeweardan cyle ungeleaffulnysse.
swilce mid sumere ehtnysse forste forsodene;
 84.15. Eadige sind þa innoðas þe hi gebæran: and þa
breost þe swlce gesicton;
 84.17. Witodlice þa moddru on heora cildra martyrdome
þrowodon;
 84.18. Þæt swurd þe ðæra cildra lima ðurharn becom to
þæra moddra heortan. and neod is þæt hi beon efenhlyttan þæs
ecan edleanes. þonne hi wæron geferan þære ðrowunge. hi wæron
gehwæde. and ungewittige acwealde: ac hi arisað on þam gemænelicum
dome mid fullum wæstme. and heofenlicere snoternysse;
 84.23. Ealle we cumað to anre ylde. on þam gemænelicum
æriste: þeah ðe we nu on mislicere ylde of þyssere worulde gewiton;
 84.26. Ðæt godspel cweð þæt rachel beweop hire cildra.
and nolde beon gefrefrod for þan ðe hi ne sind;
 84.27. Rachel hatte iacobes wif þæs heahfæderes. and heo
getacnode godes gelaðunge. þe bewepð hire gastlican cild. ac heo nele swa
beon gefrefrod. þæt hi eft to woreldlicum gecampe gehwyrfon. þa ðe
æne mid sigefæstum deaðe middaneard oferswiðdon. and his yrmþa
ætwundon to wuldorbeagienne mid criste;
 84.33. Eornostlice ne breac se arleasa herodes his cynerices mid
langsumere gesundfulnysse: ac buton yldinge him becom seo godcundlice wracu
þe hine mid menigfealdre yrmðe fordyde. and eac geswutelode on hwylcum
suslum he moste æfter forðsiðe ecelice cwylmian;
 86.3. Hine gelæhte unasecgendlic adl. his lichama barn wiðutan
mid langsumre hætan: and he eall innan samod forswæled wæs and
toborsten;
 86.5. Him wæs metes micel lust. ac swa þeah mid nanum ætum
his gifernysse gefyllan ne mihte;
 86.7. He hriðode and egeslice hweos. and angsumlice sicetunga
teah: swa þæt he earfoþlice orþian mihte;
 86.9. Wæterseocnys hine ofereode beneoþon ðam gyrdle. to
þam swiþe þæt his gesceapu maðan weollon. and stincende attor
singallice of þam toswollenum fotum fleow;
 86.11. Unaberendlic gyhða ofereode ealne þone lichaman. and
ungelyfendlic toblawennys his innoð geswencte;
 86.13. Him stod stincende steam of þam muþe: swa þæt
earfoðlice ænig læce him mihte genealæcan;
 86.15. Fela ðæra læca he acwealde. cwæð ðæt hi
hine gehælan mihton and noldon;
 86.16. Hine gedrehte. singal slepleast: swa þæt he
þurhwacole niht buton slepe adreah;
 86.17. And gif he hwon hnappode þærrihte hine drehton nihtlice
gedwimor: swa ðæt him þæs slæpes ofþuhte;
 86.19. Ða ða he mid swiðlicum luste his lifes gewilnode. þa
het he hine ferian ofer þære ea. iordanen þær ðær wæron
gehæfde hate baðu þe wæron halwende gecwedene adligendum lichaman;
 86.22. Wearð ða eac his læcum geþuht: þæt hi on
wlacum ele hine gebeðedon;
 86.23. Ac þa ða he wæs on þyssre beþunge geled: þa
wearð se lichama eall toslopen swa þæt his eagan wendon on gelicnysse
sweltendra manna. and he læg cwydeleas buton andgite;
 86.26. Eft þa ða he com. þa het he hine ferian to þære
byrig. hiericho;
 86.28. Ða þa he wearð his lifes orwene. þa gelaðode he
him to ealle þa iudeiscan ealdras of gehwylcum burgum and het hi on
cwearterne beclysan: and gelangode him to his sweostor salome and hire wer
alexandrum. and cwæð;
 86.31. Ic wat þæt ðis iudeisce folc micclum blissian wile
mines deaðes. ac ic mægi habban arwurðfulle licþenunge of heofigendre
menigu: Gif ge willað minum bebodum gehyrsumian;
 86.34. Swa ricene swa ic gewite: ofsleað ealle þas iudeiscan
ealdras þe ic on cweartene beclysde: þonne beoð heora siblingas to
heofunge geneadode. þa ðe wyllað mines forþsiðes fægnian;
 88.2. He þa his cempan to þam slege genamode. and het heora
ælcum. fiftig scyllinga to sceatte syllan. þæt hi heora handa fram
þam blodes gyte ne wiðbrudon;
 88.5. Ða ða he mid ormætre angsumnysse wæs gecwylmed.
þa het he his agenne sunu. antipatrem arleaslice acwellan: to eacan þam
twam þe he ær acwealde;
 88.8. Æt nextan þa ða he gefredde his deaðes
nealæcunge. þa het he him his seax aræcan to screadigenne ænne
æppel: and hine sylfne hetelice ðyde þæt him on acwehte;
 88.10. Ðyllic wæs herodes forðsið þe manfullice ymbe
þæs heofenlican æþelinges tocyme syrwde. and his efenealdan lytlingas
unscæððige arleaslice acwealde;
 88.14. Efne þa godes engel æfter herodes deaðe æteowde
iosepe on swefnum. on egypta lande þus cweþende;
 88.15. Aris and nim þæt cild and his moder samod. and gewend
ongean to israhela lande;
 88.17. Soðlice hi sind forðfarene þa ðe ymbe þæs
cildes feoroh syrwodon;
 88.18. He ða aras swa swa se engel him bebead. and ferode
þæt cild mid þære meder to israhela lande;
 88.19. Ða gefran ioseph þæt archelaus rixode on iudea lande
æfter his fæder herode. and ne dorste his neawiste genealæcan;
 88.21. Ða wearð he eft on swefne gemynegod. þæt he to
galilea gewende. for þan ðe se eard næs ealles swa gehende þam cyninge
þeah ðe hit his rice wære;
 88.24. Ðæt cild þa eardode on þære byrig þe is
gehaten nazareth: þæt seo witegung wære gefylled. þe cwæð:
þæt he sceolde beon nazarenisc geciged;
 88.26. Se engel cwæð. to iosephe þa sind forðfarene þe
embe þæs cildes feoroh syrwodon: mid þam worde he geswutelode þæt
ma þæra iudeiscra ealdra. ymbe cristes cwale smeadon: ac him getimode
swiþe rihtlice þæt hi mid heora arleasan hlaforde ealle forwurdon;
 88.32. Nelle we ðas race na leng teon. þy læs þe hit eow
æþryt ðince: ac biddað eow þingunge æt þisum unscæððigum
martyrum. hi sind þa ðe criste folgiað on hwitum gyrlum swa hwider swa he
gæð. and hi standað ætforan his þrymsetle buton ælcere
gewemmednysse. hæbbende heora palmtwigu on handa. and singað ðone niwan
lofsang þam ælmihtigum to wurðmynte: se þe leofað and rixað a
buton ende. AMEN;

END_TEXT
START_TEXT

ÆCHom I, 6
B1.1.7.
Circumcision: Text from Clemoes 1955-6, 91-103.



 90.6. <foreign> KALENDAS IANVARII OCTABAS ET CIRCVMCISIO DOMINI </foreign> SE
godspellere lucas beleac þis dægþerlice gospel mid feawum wordum. ac hit
is mid menigfealdre mihte þæra heofonlican gerinu afylled;
 90.10. He cwæð;
 90.10. <foreign>Postquam consummati sunt dies octo. ut circumcideretur
puer: uocatum est nomen eius iesus: quod uocatum est ab angelo priusquam in
utero conciperetur</foreign>;
 90.13. Ðæt is on urum geþeode;
 90.13. Æfter þan ðe wæron gefyllede eahta dagas drihtnes
acennednysse þæt he ymsniden wære. þa wæs his nama geciged iesus.
þæt is hælend: þam naman he wæs gehaten fram þam engle ær
þan ðe he on innoðe geeacnod wære;
 90.18. Abraham se heahfæder wæs ærest manna ymsniden. be
godes hæse;
 90.19. Abraham wæs godes gespreca and god to him genam
geþoftrædene æfter noes flode swiþost. and him to cwæð;
 90.21. Ic eom ælmihtig drihten: gang beforan me: and beo
fulfremed. and ic sette min wed betwux me and þe. and ic þe ðearle
gemenigfylde. and þu bist manegra ðeoda fæder;
 90.24. Cyningas aspringað of þe. and ic sette min wed betwux me
and þe. and þinum ofspringe æfter þe;
 90.25. Ðæt ic beo þin god and þines ofspringes;
 90.26. Abraham hine astrehte eallum limum to eorþan. and god him
to cwæð;
 90.27. Heald þu min wed: and þin ofspring æfter þe on
heora mægþum;
 90.28. Ðis is min wed þæt ge healdan sceolon betwux me and
eow: þæt ælc hysecild on eowerum cynrene beo ymbsniden þæt tacen
sy betwux me and eow;
 90.31. Ælc hysecild þonne hit eahta nihta eald bið sy
ymbsniden ægþer ge æþelboren ge þeowetling. and se þe ðis
forgægð. his sawul losað for þan þe he min wed aydlode;
 92.3. Ne beo þu gecigged heononforð abram ac abraham. for þan
ðe ic gesette þe manegra þeoda fæder;
 92.4. Ne þin wif ne beo gehaten sarai. ac beo gehaten sarra: and
ic hi bletsige and of hyre ic þe sylle sunu þone ðu gecigst isaac. and ic
sette min wed to him and to his ofspringe on ecere gefæstnunge. and æfter
þære spræce se ælmihtiga up gewende;
 92.9. On þam ylcan dæge wæs abraham ymbsniden and eall his
hired. and syððan his sunu isaac on þam eahteoðan dæge his
acennednysse;
 92.12. Abrahames nama wæs æt fruman mid fif stafum gecweden
abram. þæt is healic fæder. ac god geihte his naman mid twam stafum and
gehet hine abraham þæt is manegra þeoda fæder. for þan ðe god
cwæð þæt he hine gesette manegum þeodum to fæder;
 92.16. Sarai wæs his wif gehaten. þæt is gereht min ealdor:
ac god hi het syðþan sarra þæt is ealdor: þæt heo nære
synderlice hire hiredes ealdor geciged: ac forðrihte ealdor: þæt is to
understandenne. ealra gelyfedra wifa moder;
 92.20. Hundteontig geara wæs abraham. and his gebedda
hundnigontig ær þan ðe him cild gemæne wære;
 92.22. Ða ða him cild com þa com hit mid godes foresceawunge.
and bletsunge. to þan swiðe þæt god behet eallum mancynne bletsunge
þurh his cynn;
 92.24. Ða heold abrahames cynn symle syððan godes wed. and se
heretoga moyses and eall israhela mæigð: ealle hi ymbsnidon heora cild on
þam eahteoðan dæge and him naman gesceopon. oþ ðæt crist on
menniscnysse acenned wearð: se þe fulluht astealde. and þære ealdan
æ getacnunge to gastlicere soðfæstnysse awende;
 92.30. Wen is þæt eower sum nyte hwæt sy ymbsnidenys;
 92.30. God bebead abrahame þæt he sceolde and his ofspring his
wed healdan þæt sum tacen wære on heora lichaman to geswutelunge
þæt hi on god belyfdon: and het ðæt he name scearpecgedne flint. and
forcurfe sumne dæl þæs felles ætforeweardan his gesceape. and
þæt tacen wæs ða swa micel on geleaffullum mannum. swa micel swa nu
is þæt halige fulluht buton þam anum þæt nan man ne mihte godes
rice gefaran ær þan ðe se come þe þa ealdan æ. sette and eft on
his andwerdnysse hi to gastlicum þingum awende: ac gehwilce halgan andbidodon
on abrahames wununge buton tintregum. þeah on hellewite: oð ðæt se
alysend com þe ðone ealdan deofol gewylde. and his gecorenan to heofenan
rice gelædde;
 94.9. Se ylca hælend þe nu egefullice. and halwendlice
clypað on his godspelle: buton gehwa beo geedcenned of wætere. and of
þam halgan gaste: ne mæg he faran into heofenan rice: se ylca clypode
gefyrn þurh ða ealdan æ: swa hwilc hysecild swa ne bið ymbsniden on
þam fylmene his flæsces: his sawul losað: for þan ðe he aydlode min
wed;
 94.14. Ðis tacen stod on godes folce oð ðæt crist sylf
com. and he sylf wæs þære halgan æ underþeod þe he gesette:
þæt he þa alysde þe neadwislice þære æ underþeodde
wæron;
 94.17. He cwæð þæt he ne come to þy ðæt he wolde
þa ealdan. æ. towurpan: ac gefyllan ða wearð he on þam eahteoþan
dæge his gebyrdtide lichamlice ymbsniden. swa swa he sylf ær tæhte:
and mid þam geswutelode þæt seo ealde æ. wæs halig and god on hire
timan: þam ðe hire gehyrsume wæron;
 94.22. Hit wæs gewunelic þæt ða magas sceoldon þam
cilde naman gescyppan on þam eahteoþan dæge mid þære ymbsnidenysse:
ac hi ne dorston nænne oþerne naman criste gescyppan þonne se heahengel
him gesette ær þan ðe he on his modor innoðe geeacnod wære.
þæt is iesus: and on urum gereorde hælend: for þan þe he gehælde
his folc fram heora synnum;
 94.29. Nis nu alyfed cristenum mannum þæt hi ðas
ymbsnidenysse lichamlice healdon: ac þeah hwæðere nan mann ne bið.
soðlice cristen buton he þa ymbsnidenysse on gastlicum þeawum gehealde;
 94.32. Hwæt getacnað þæs felmenes ofcyrf on þam
gesceape: buton galnysse wanunge;
 94.33. Eaðe mihte ðæs cwede beon læwedum mannum bediglod:
nære seo gastlice getacnung;
 94.35. Hit þincð ungelæredum mannum dyslic to gehyrenne: ac
gif hit him dyslic þince þonne cide he wið god þe hit gesette: na wið
us þe hit secgað;
 96.2. Ac wite gehwa to gewisson buton he his flæsclican lustas.
and galnysse gewanige: þæt he ne hylt his cristendom mid rihtum biggenge;
 96.5. Be þisum ðinge ge habbað oft gehyred ac us is
acumendlicor eower gebelh þonne ðæs ælmihtigan godes grama. gif we
his bebodu forsuwiað;
 96.7. Gif ge willað æfter menniscum gesceade lybban þonne
sind ge gastlice ymbsnidene;
 96.8. Gif ge þonne eowere galnysse underðeodde beoð. þonne
beo ge swa se witega cwæð;
 96.10. Se man þa ða he on wurðmynte wæs he hit ne
understod: he is for ði wiðmeten stuntum nytenum. and is him gelic
geworden;
 96.13. For ði sealde god mannum gescead þæt hi sceoldon
tocnawan heora scyppend: and mid biggenge his beboda þæt ece lif
geearnian;
 96.15. Witodlice se fyrenfulla bið earmra þonne ænig nyten.
for þon ðe þæt nyten næfð nane sawle: ne næfre ne geedcucað
ne þa toweardan wita ne þrowað;
 96.17. Ac we þe sind to godes anlicnysse gesceapene. and habbað
unateorigendlice sawle: we sceolon of deaðe arisan. and agyldan gode gescead
ealra ure geþohta. and worda and weorca;
 96.20. Ne sceole we for þi synderlice on anum lime beo
ymbsnidene: ac we sceolon ða fulan galnysse symle wanian. and ure eagan fram
yfelre gesihðe awendan. and earan fram yfelre heorcnunge: urne muð fram
leasum spræcum. handa fram mandædum: ure fotwylmys fram deadbærum
siðfæte: ure heortan fram facne;
 96.26. Gif we swa fram leahtrum ymbsnidene beoð þonne bið us
geset niwe nama. swa swa se witega isaias cwæð;
 96.28. God gecigð his þeowan oþrum naman;
 96.28. Eft se ylca witega cwæð;
 96.29. Ðu bist geciged niwum naman. þone ðe godes muð
genemnode;
 96.30. Se niwa nama is cristianus. þæt is cristen;
 96.31. Ealle we sind of criste cristene gehatene: ac we sceolon
þone arwurðfullan naman mid æðelum þeawum geglengan. þæt we ne
beon lease cristene;
 96.33. Gif we þas gastlican ymbsnidenysse on urum þeawum
healdað þonne sind we abrahames cynnes æfter soþum geleafan. swa swa
se ðeoda lareow paulus cwæð. to geleaffullum;
 98.1. Gif ge sind cristes þonne sind ge abrahames sæd: and
æfter behate yrfenuman;
 98.2. Petrus eac se apostol tihte geleaffulle wif to eadmodnysse.
and gemetfæstnysse þus cweþende;
 98.4. Swa swa sara gehyrsumode abrahame: and hine hlaford het:
þære dohtra ge sind weldonde. and na ondrædende ænige
gedrefednysse;
 98.7. Se eahteoþa dæg þe ðæt cild on ymbsniden wæs.
getacnode þa eahteoþan ylde þyssere worulde: on þære we arisað of
deaþe ascyrede fram ælcere brosnunge and gewemmednysse ures lichaman;
 98.10. Ðæt stænene sex. þe ðæt cild ymbsnað
getacnode þone stan. þe se apostol cwæð;
 98.11. Se stan soðlice wæs crist;
 98.12. He cwæð wæs for þære getacnunge: na for
edwiste;
 98.13. Ðurh cristes geleafan. and hihte. and soðre lufe. beoð
singallice estfulle heortan mid dæghwomlicere ymbsnidenysse afeormode fram
leahtrum and þurh his gife onlihte;
 98.16. We habbað oft gehyred þæt men hatað þysne dæg
geares dæig: swilce ðes dægi fyrmest sy on geares ymbrene: ac we ne
gemetað nane geswutelunge on cristenum bocum hwi ðes dæg. to geares
anginne geteald sy;
 98.19. Ða ealdan romani on hæðenum dagum ongunnon þæs
geares ymbrene on þisum dæge. and þa hebreiscan leoda on lenctenlicere
emnihte þa greciscan on sumerlicum sunstede. and þa egyptiscan þeoda
ongunnon heora geares getel on hærfeste;
 98.23. Nu ongynð ure gerim æfter romaniscre gesetnysse on
þysum dæge: for nanum godcundlicum gesceade: ac for þam ealdan gewunan;
 98.26. Sume ure þeningbec onginnað on aduentum domini. Nis
þeah ðær for ðy þæs geares ord: ne eac on þisum dæge nis mid
nanum gesceade. þeah ðe ure gerimbec on þyssere stowe geedlæcon;
 98.29. Rihtlicost bið geþuht þæt ðæs geares anginn on
þam dæge sy gehæfd. ðe se ælmihtiga scyppend sunnan and monan. and
steorran and ealra tida angin gesette: þæt is on þam dæge þe
ðæt hebreisce folc. heora geares getel ongynnað;
 98.33. Swa swa se heretoga moyses on þam ælicum bocum awrat;
 98.34. Witodlice god cwæð to moysen be ðam monðe;
 98.35. Þes monað is monða angin. and he bið fyrmest on
geares monðum;
 100.1. Nu heold þæt hebreisce folc þone forman geares
dægi on lenctenlicere emnihte for þan ðe on þam dæge wurdon
gearlice tida gesette;
 100.4. Se eahtateoða dæg þæs monðes þe we hatað
martius þone ge hatað hlyda wæs se forma dæg þyssere worulde;
 100.5. On ðam dæge worhte god leoht and merigen. and æfen:
þa eodon þry dagas forð buton tida gemetum: for þan þe tunglan
næron gesceapene ær on þam feorþan dæge;
 100.8. On þam feorðan dæge gesette se ælmihtiga ealle
tunglan and gearlice tida. and het þæt hi wæron to tacne dagum and
gearum;
 100.10. Nu ongynnað þa hebreiscan heora geares anginn. on þam
dæge þe ealle tida gesette wæron. þæt is on þam feorþan
dæge woruldlicere gesceapenysse: and se lareow beda telð mid micclum
gesceade þæt se dæg is. xii. kalendas aprilis. ðone dæg we
freolsiað þam halgan were benedicte to wurðmynte for his micclum
geþingcðum;
 100.16. Hwæt eac seo eorðe cyð mid hire ciþum. ðe
þonne geedcuciað. þæt se tima is. þæt rihtlicoste geares angin.
þe hi on gesceapene wæron;
 100.19. Nu wigliað stunte men menigfealde wigelunga on þisum
dæge. mid micclum gedwylde æfter hæðenum gewunan ongean hyra
cristendom: swilce hi magon heora lif gelengan. oððe heora gesundfulnysse
mid þam ðe hi gremiað þone ælmihtigan scyppend;
 100.23. Sind eac manega mid swa micclum gedwylde befangene.
þæt hi cepað be ðam monan heora fær. and heora dæda be dagum.
and nellað heora þing wanian on monandæge: for angynne þære wucan:
ac se monandæg nis na fyrmest daga on þære wucan: ac is se oþer;
 100.27. Se sunnandæg is fyrmest on gesceapenysse: and on
endebyrdnysse: and on wurþmynte;
 100.29. Secgað eac sume gedwæsmen þæt sum orfcyn sy þe
man bletsian ne sceole and cweþað þæt hi þurh bletsunge misfarað:
and þurh wyriunge geþeoð. and brucað þonne godes gife him on teonan.
buton bletsunge mid deofles awyrigednysse;
 100.33. Ælc bletsung is of gode: and wyriung of deofle;
 100.34. God gesceop ealle gesceafta. and deofol nane gesceafta
gescyppan ne mæig: ac he is yfeltihtend and leaswyrcend. synna ordfruma and
sawla bepæcend;
 102.3. Ða gesceafta þe sind þwyrlice geþuhte: hi sind to
wrace gesceapene yfeldædum;
 102.4. Oft halige menn wunedon on westene betwux reþum wulfum and
leonum: betwux eallum deorcynne and wyrmcynne. and him nan ðing derian ne
mihte: ac hi totæron þa hyrnedan næddran mid heora nacedum handum: and
þa micclan dracan eaðelice acwealdon buton ælcere dare þurh godes
mihte;
 102.10. Wa þam men þe brycð godes gesceafta buton his
bletsunge mid deofelicum wiglungum: þonne se ðeoda lareow cwæð.
paulus: swa hwæt swa ge doð on worde oððe on weorce: doð symle on
drihtnes naman þancigende þam ælmihtigan fæder þurh his bearn;
 102.14. Nis þæs mannes cristendom naht þe mid deoflicum
wiglungum his lif adrihð: he is gehiwod to cristenum menn. and is earm
hæþengylda. swa swa se ylca apostol be swylcum cwæð;
 102.17. Ic wene þæt ic swunce on ydel þa ða ic eow to gode
gebigde. Nu ge cepað dagas and monðas mid ydelum wiglungum;
 102.20. Is hwæþere æfter gecynde on gesceapenysse ælc
lichamlic gesceaft þe eorðe acenð fulre and mægenfæstre on fullum
monan þonne on gewanedum;
 102.22. Swa eac treowa gif hi beoð on fullum monan geheawene hi
beoð heardran and langfærran to getimbrunge and swiþost gif hi beoð
unsæpige geworhte;
 102.25. Nis þis nan wiglung ac is gecyndelic þing þurh
gesceapenysse;
 102.26. Hwæt eac seo sæ wunderlice geþwærlæcð
þæs monan ymbrene: symle hi beoð geferan on wæstme: and on wanunge;
 102.28. And swa swa se mona dæghwomlice feower pricum lator
arist: swa eac seo sæ symle feower pricum lator fleowð;
 102.31. Uton besettan urne hiht and ure gesælða on þæs
ælmihtigan scyppendes foresceawunge. se þe ealle gesceafta on þrim
þingum gesette þæt is on gemete. and on getele. and on hefe;
 102.34. Sy him wuldor and lof a on ecnysse. AMEN;

END_TEXT
START_TEXT

ÆCHom I, 7
B1.1.8.
Epiphany: Text from Clemoes 1955-6, 104-18.



 104.1. <foreign> VIII IVDVS IANVARII EPIPHANIA DOMINI</foreign> Men ða leofostan
nu for feawum dagum we oferræddon þis godspel ætforan eow: þe
belimpð to þyses dæges þenunge. for gerecednysse þære
godspellican endebyrdnysse: ac we ne hrepodon þone traht na swiðor þonne
to þæs dæges wurðmynte belamp;
 104.7. Nu wille we eft oferyrnan þa ylcan godspellican
endebyrdnysse: and be ðissere andweardan freolstide trahtnian;
 104.10. Matheus se godspellere cwæð;
 104.10. <foreign>Cum natus esset iesus in bethleem iude in diebus herodes
regis: ecce magi ab oriente uenerunt hierosolimam. dicentes</foreign>;
 104.12. <foreign>Ubi est qui natus est rex iudeorum? et reliqua</foreign>;
 104.13. Ða ða se hælend acenned wæs on þære
iudeiscan bethleem on herodes dagum cyninges: efne þa comon fram eastdæle
middaneardes þry tungelwitegan to þære byri hierusalem þus
befrinende;
 104.16. Hwær is iudeiscra leoda cyning: se þe acenned is? we
ge sawon soðlice his steorran on eastdæle: and we comon to ðy þæt
we us to him gebiddan;
 104.17. <foreign>Matt 2</foreign> hwæt ða herodes cyning ðis gehyrende
wearð micclum astyred. and eall seo burhwaru samod mid him;
 104.17. <foreign>Matt 2</foreign> He ða gesamnode ealle þa ealdorbiscopas and
þæs folces boceras. and befran hwær cristes cenningstow wære;
 104.17. <foreign>Matt 2</foreign> hi sædon. on þære iudeiscan bethleem;
 104.17. <foreign>Matt 2</foreign> ðus soðlice is awriten. þurh ðone witegan
micheam;
 104.17. <foreign>Matt 2</foreign> Eala þu bethleem iudeisc land. ne eart þu
nateshwon wacost burga on iudeiscum ealdrum: of þe cymð se heretoga se þe
gewylt and gewissað israhela folc;
 104.17. <foreign>Matt 2</foreign> ða clypode herodes þa ðry tungelwitegan on
sunderspræce: and geornlice hi befran to hwilces timan se steorra him
ærest æteowode: and sende hi to betleem þus cweðende;
 104.17. <foreign>Matt 2</foreign> farað ardlice and befrinað be þam cilde. and
þonne ge hit gemetað. cyðað me þæt ic mage me to him gebiddan;
 104.17. <foreign>Matt 2</foreign> ða tungelwitegan ferdon æfter ðæs
cyninges spræce. and efne ða se steorra. þe hi on eastdæle gesawon
glad him beforan oð ðæt he gestod bufon þam gesthuse þær ðæt
cild onwunode;
 104.17. <foreign>Matt 2</foreign> hi gesawon þone steorran. and þearle
blissodon;
 104.17. <foreign>Matt 2</foreign> Eodon þa in and þæt cild gemetton mid
marian his meder. and nyþerfeallende hi to him gebædon;
 104.17. <foreign>Matt 2</foreign> hi geopenodon heora hordfatu: and him lac
geoffrodon: gold and recels and myrran;
 104.17. <foreign>Matt 2</foreign> Hwæt ða god on swefne hi gewarnode and bebead
þæt hi eft ne gecyrdon to þam reþan cyninge herode. ac þurh oðerne
weg hine forcyrdon and swa to heora eþele becomon;
 104.18. Ðes dæg is gehaten <foreign>epiphania domini</foreign>, þæt is
godes geswutelungdæg: on þisum dæge crist wæs geswutelod þam
ðrim cyningum þe fram eastdæle middaneardes hine mid þrimfealdum lacum
gesohton;
 104.21. Eft embe geara ymbrenum he wearð on his fulluhte on
þisum dæge middanearde geswutelod: þa ða se halga gast on culfran hiwe
uppon him gereste. and þæs fæder stemn of heofenum hlude swegde. þus
cweðende;
 104.25. Ðes is min leofa sunu þe me wel licað gehyrað him;
 104.26. Eac on þisum dæge he awende wæter to æþelum
wine. and mid þam geswutelode þæt he is se soða scyppend þe ða
gesceafta awendan mihte;
 104.28. For þisum þrim ðingum is þes freolsdæg godes
geswutelung gecweden;
 104.29. On þam forman dæge his gebyrdtide he wearð
æteowod þrim hyrdum. on iudeiscum earde þurh ðæs engles bodunge;
 104.31. On þam ylcan dæge he wearð gecyd þam þrim
tungelwitegum on eastdæle: þurh ðone beorhtan steorran: ac on þysum
dæge hi comon mid heora lacum;
 106.1. Hit wæs gedafenlic þæt se gesceadwisa engel hine
cydde. þam gesceadwisum iudeiscum þe godes æ cuðon and þam
hæþenum. þe ðæs godcundan gesceades nyston: na þurh stemne ac
þurh tacn wære geswutelod;
 106.6. Ða iudeiscan hyrdas getacnodon þa gastlican hyrdas.
þæt sind þa apostolas þe crist geceas of iudeiscum folce. us to hyrdum
and to lareowum;
 106.8. Þa tungelwitegan þe wæron on hæðenscipe wuniende
hæfdon getacnunge ealles hæðenes folces. þe wurdon to gode gebigede
þurh þæra apostola lare þe wæron iudeiscre þeode;
 106.11. Soðlice se sealmsceop awrat be criste þæt he is se
hyrnstan þe gefegð þa twegen weallas togædere. for þan ðe he
geþeodde his gecorenan of iudeiscum folce. and þa geleaffullan of
hæþenum: swilce twegen wagas to anre gelaðunge;
 106.15. Be þam cwæð paulus se apostol;
 106.15. Se Hælend bodade on his tocyme sibbe. us þe feorran
wæron. and sibbe þam ðe gehende wæron;
 106.17. He is ure sib: se þe dyde ægþer to anum. towurpende
þa ærran feondscipas on him sylfum;
 106.19. Ða iudeiscan þe on crist gelyfdon wæron him
gehendor: stowlice. and eac þurh cyððe. þære ealdan æ;
 106.20. We wæron swiðe fyrlyne æigþer ge stowlice ge
þurh uncyððe: ac he us gegaderode mid anum geleafan to þam healican
hyrnstane. þæt is to annysse his gelaðunge;
 106.24. Ða easternan tungelwitegan gesawon niwne steorran
beorhtne: na on heofenum betwux oþrum tunglum ac wæs angenga betwux
heofenan and eorðan: þa undergeaton hi þæt se seltcuða tungel
gebicnode þæs soðan cyninges acennednysse: on þam earde þe he
oferglad and for þy comon to iudea rice. and þone arleasan cyning herodem
mid heora bodunge þearle afærdon: for þan ðe buton twyn seo eorðlice
arleasnys wearð gescynd. þa ða seo heofonlice healicnys wearð
geopenod;
 106.33. Swutel is þæt ða tungelwitegan tocneowon crist.
soðne man: þa ða hi befrunon. hwær is se ðe acenned is;
 106.34. Hi oncneowon hine soþne cyning. þa ða hi cwædon
iudea cyning;
 108.1. Hi hine wurþodon soðne god. þa ða hi cwædon we
comon to þy þæt we us to him gebiddan;
 108.2. Eaþe mihte god hi gewissian þurh ðone steorran to
þære byrig: þe ðæt cild on wæs: swa swa he his acennednysse.
þurh ðæs steorran upspringe geswutelode: ac he wolde þæt ða
iudeiscan boceras þa witegunge be þam ræddon. and swa his cenningstowe
geswutelodon þæt hi gehealdene wæron. gif hi woldon mid þam
tungelwitegum hi to criste gebiddan: gif hi þonne noldon þæt hi wurdon
mid þære geswutelunge geniþorode;
 108.9. Ða tungelwitegan ferdon and hi gebædon. and þa
iudeiscan boceras bæftan belifon. þe ða cenningstowe þurh boclicum
gesceade gebicnodon;
 108.13. Ealle gesceafta oncneowon heora scyppendes tocyme: buton
þam arleasum iudeiscum anum;
 108.14. Heofonas oncneowon heora scyppend: þa ða hi on his
acennednysse niwne steorran æteowodon;
 108.16. Sæ oncneow þa ða crist mid drium fotwylmum ofer hyre
yþum mihtelice eode;
 108.17. Sunne oncneow: þa ða heo on his þrowunge hyre leoman
fram middæge oð non behydde;
 108.19. Stanas oncnoewon. þa ða hi on his forðsiðe
sticmælum toburston;
 108.20. Seo eorþe oncneow. þa þa heo on his æriste eall
biuode;
 108.21. Hel oncneow. þa ða heo hyre hæftlingas unþances
forlet. and þeah ða heardheortan iudei. noldon þurh eallum þam tacnum
þone soþan scyppend tocnawan: þe ða dumban gesceafta undergeaton: and
mid gebicnungum geswutelodon;
 108.25. Næron hi swa þeah ealle endemes ungeleaffulle: ac of
heora cynne wæron æigþer ge witegan: ge apostolas: and fela þusenda
gelyfedra manna;
 108.28. Ða þa ða tungelwitegan þone cyning gecyrdon. þa
wearð se steorra him ungesewen: and eft þa ða hi to þam cilde gecyrdon
þa gesawon hi eft þone steorran: and he þa hi gelædde to þam huse
þær he inne wunode;
 108.31. Ne glad he ealne weig him ætforan: ac syþðan hi
comon to iudeiscum earde: syððan he wæs heora latteow: oð ðæt he
bufon cristes gesthuse ætstod;
 108.35. Herodes hæfde deofles getacnunge: and se ðe fram gode
bihð to deofle: he forlyst godes gife: þæt is his modes onlihtinge: swa
swa þa tungelwitegan þone steorran forluron þa ða hi ðone reðan
cyning gecyrdon;
 110.3. Gif he þonne eft þone deofol anrædlice forlæt
þonne gemet he eft þæs halgan gastes gife þe his heortan onliht: and
to criste gelæt;
 110.6. Us is eac to witenne þæt wæron sume gedwolmen. þe
cwædon þæt ælc man beo acenned. be steorrena gesetnyssum: and þurh
heora ymbrynum him wyrd gelimpe;
 110.8. And namon to fultume heora gedwylde þæt niwe steorra
asprang þa ða drihten lichamlice acenned wearð. and cwædon þæt se
steorra his gewyrd wære;
 110.11. Gewite þis gedwyld fram geleaffullum heortum. þæt
æni gewyrd sy. buton se ælmihtiga scyppend se þe ælcum menn
foresceawað. lif be his geearnungum;
 110.13. Nis se man for steorrum gesceapen. ac þa steorran sind
mannum to nihtlicre lihtinge gesceapene;
 110.15. Þa ða se steorra glad. and þa tungelwitegan
gelædde: and him ðæs cildes. inn gebicnode: þa geswutelode he
þæt he wæs cristes gesceaft. and rihtlice his scyppende þenode: ac he
næs his gewyrd;
 110.18. Eft we biddað þæt nan geleaffull man. his geleafan
mid þysum gedwylde ne befyle;
 110.20. Witodlice rebecca isaaces wif acende twegen getwysan iacob
and esau on anre tide. swa þæt iacob heold þone yldran broðer esau be
þam fet on þære cenninge: and hi næron þeah gelice on þeawum ne
on lifes geearnungum;
 110.24. Witodlice þæt halige gewrit cwyð þæt god lufode
iacob. and he hatode esau. na for gewyrde: ac for mislicum geearnungum;
 110.26. Hit gelimpð forwel oft þæt on anre tide acenð. seo
cwen and seo wyln: and þeah geþihð se æþeling be his gebyrdum to
healicum cynesetle. and þære wylne sunu wunað eall his lif on þeowte;
 110.30. Nu cweþað oft stunte menn þæt hi be gewyrde lybban
sceolon: swilce god hi neadige to yfeldædum: ac we wyllað þissera
stuntra manna ydele leasunge adwæscan mid deopnysse godcundra gewrita;
 110.33. Se ælmihtiga scyppend gesceop englas. þurh his
godcundan mihte: and for his micclan rihtwisnysse. forgeaf him agenne cyre
þæt hi moston þurhwunian on ecere gesælðe þurh gehyrsumnysse: and
mihton eac þa gesælða forleosan na for gewyrde. ac for ungehyrsumnysse;
 112.3. His deope rihtwisnys nolde hi neadian to naþrum: ac
forgeaf him agenne cyre: for þan ðe þæt is rihtwisnyss þæt
gehwylcum sy his agen geþafod;
 112.5. Ðonne wære seo rihtwisnys awæged gif he hi neadunge
to his þeowte gebigde. oððe gif he hi to yfelnysse bescufe;
 112.7. Ða miswendon sume þa englas. heora agenne cyre. and
þurh modignysse hi sylfe to awyrigedum deoflum geworhton;
 112.10. Eft ða þa se þrymwealdenda scyppend mancyn geworhte
þa forgeaf he adame and euan agenne cyre. swa hi þurh gehyrsumnysse a on
ecnysse buton deaðe on gesælðe wunodon mid eallum heora ofspringe. swa
hi þurh ungehyrsumnysse deadlice wurdon;
 112.14. Ac þa ða hi godes bebod forgægdon. and þæs
awyrigedan deofles lare gehyrsumodon. þa wurdon hi deadlice and forscyldgode
þurh agenum cyre: hi and eall heora ofspring. and þeah ðe næfre ne
wurde syððan mancynne gemiltsod. þe ma ðe þam deoflum is. þeah
wære godes rihtwisnys eallunga untæle;
 112.19. Ac eft seo micle mildheortnys ures drihtnes us alysde
þurh his menniscnysse: gif we his bebodum mid eallre heortan gehyrsumiað;
 112.21. Witodlice þa ðe nu þurh agenne cyre. and deofles
tihtinge god forlætað: god forlæt hi eac to þam ecum forwyrde;
 112.24. Georne wiste se ælmihtiga scyppend. ær þan ðe he
þa gesceafta gesceope hwæt toweard wæs;
 112.25. He cuðe gewislice getel: ægðer ge gecorenra engla.
ge gecorenra manna. and eac þæra modigra gasta: and arleasra manna þe
ðurh heora arleasnysse forwurðað: ac he ne forestihte nænne to
yfelnysse: for þan ðe he sylf is eall godnyss: ne he nænne to forwyrde
ne gestihte: for þan ðe he is soð lif;
 112.30. He forestihte þa gecorenan to þam ecan life: for þan
þe he wiste hi swilce towearde þurh his gife. and agenre gehyrsumnysse;
 112.32. He nolde forestihtan þa arleasan to his rice. for þan
ðe he wiste hi swilce towearde þurh heora agenre forgægednysse and
þwyrnysse;
 114.1. Healdað þis fæste on eowerum heortum þæt se
ælmihtiga and se rihtwisa god nænne mann ne neadað to syngienne: ac he
wat swa þeah on ær hwilce þurh agenne willan syngian willað;
 114.4. Hwi ne sceal he þonne rihtlice wrecan þæt yfel
ðæt he onscunað;
 114.5. He lufað ælc god. and rihtwisnysse. for þan ðe he
is gecyndelice god. and rihtwis. and he hatað ealle þa ðe unrihtwisnysse
wyrcað. and þa fordeð þe leasunge sprecað;
 114.8. Witodlice þa ðe on god belyfað. hi sind þurh þone
halgan gast gewissode;
 114.9. Nis seo gecyrrednys to gode of us sylfum. ac of godes gife
swa swa se apostol cwyð;
 114.10. Ðurh godes gife ge sind gehealdene on geleafan. þa ðe
ne gelyfað. þurh agenne cyre hi scoriað na þurh gewyrde: for þan ðe
gewyrd nis nan þing buton leas wena: ne nan þing soðlice be gewyrde ne
gewyrð ac ealle þing þurh godes dom beoð geendebyrde: se þe cwæð
þurh his witegan;
 114.16. Ic afandie manna heortan: and heora lendena. and ælcum
sylle æfter his færelde. and æfter his agenre afundennysse;
 114.18. Ne talige nan man his yfelan dæda to gode: ac talige
ærest to þam deofle þe mancynn beswac. and to adames forgægednysse.
ac þeah swiþost to him sylfum: þæt him yfel gelicað. and ne licað
god;
 114.22. Bið ðeah gelome ofspring forscyldgod. ðurh
forðfædera mandædum. gif he mid yfele him geeuenlecð;
 114.23. Gif þonne se ofspring rihtwis bið. þonne leofað he
on his rihtwisnysse. and nateshwon his yldrena synna ne aberð;
 114.25. Ne sy nan man to þan arleas þæt he adam wyrige
oððe euan. þe nu on heofenum mid gode rixiað: ac geearnige swiþor
godes mildheortnysse: swa þæt he wende his agenne cyre to his scyppendes
gehyrsumnysse and bebodum for þan ðe nan man ne bið gehealden buton
þurh gife hælendes cristes;
 114.30. Ða gife he gearcode. and forestihte on ecum ræde.
ær middaneardes gesetnysse;
 114.33. Mine gebroþra. ge habbað nu gehyred. be þam leasan
wenan þe ydele menn gewyrd hatað: uton nu fon on þæs godspelles
trahtnunge þær we hit ær forleton;
 116.1. Ða tungelwitegan eodon into ðæs cildes gesthuse and
hine gemetton mid þære meder;
 116.2. Hi þa mid astrehtum lichaman hi to criste gebædon: and
geopenodon heora hordfatu. and him geoffrodon on þryfealde lac. gold and
recels and myrran;
 116.5. Gold gedafenað cyninge: stor gebyrað to godes þenunge:
mid myrran man bewyrfð deadra manna lic þæt hi late rotian;
 116.7. Ðas þry tungelwitegan hi to criste gebædon. and him
getacnigendlice lac offrodon. þæt gold getacnode. þæt he is soð
cyning;
 116.9. Se stor. þæt he is soð god;
 116.10. Seo mirre. þæt he wæs þa deadlic: ac he
þurhwunað nu undeadlic on ecnysse;
 116.12. Sume gedwolmenn wæron þe gelyfdon þæt he god
wære: ac hi nateshwon ne gelyfdon þæt he æighwar rixode: hi offrodon
criste gastlice recels. and noldon him gold offrian;
 116.15. Eft wæron oþre gedwolmen þe gelyfdon þæt he
soð cyning wære: ac hi wiðsocon. þæt he god wære: þas buton
twyn him offrodon gold. and noldon offrian recels;
 116.17. Sume gedwolan andetton þæt he soð god wære: and
soð cyning. and wiðsocon þæt he deadlic flæsc underfenge: þas
witodlice him brohton gold and stor and noldon bringan mirran. þære
onfangenre deadlicnysse;
 116.22. Mine gebroþra. uton we geoffrian urum drihtne. gold
þæt we andetton. þæt he soð cyning sy: and æighwær rixie;
 116.23. Uton him offrian stor: þæt we gelyfan. þæt he
æfre god wæs se þe on þære tide man æteowode;
 116.25. Uton him bringan mirran þæt we gelyfan þæt he
wæs deadlic on urum flæsce. se þe is unþrowiendlic on his
godcundnysse;
 116.27. He wæs deadlic on menniscnysse ær his þrowunge: ac
he bið heononforþ undeadlic swa swa we ealle beoð æfter þam
gemænelicum æriste;
 116.31. We habbað gesæd ymbe þas ðryfealdan lac. hu hi to
criste belimpað: we willað eac secgan hu hi to us belimpað. æfter
þeawlicum andgite;
 116.33. Mid golde witodlice bið wisdom getacnod: swa swa salomon
cwæð;
 116.34. Gewilnigendlic goldhord: lið on ðæs witan muþe;
 116.35. Mid store bið geswutelod halig gebed. be þam sang se
sealmscop: drihten sy min gebed asend swa swa byrnende stor on þinre
gesihðe;
 118.2. Ðurh mirran is gehiwod cwelmbærnyss ures flæsces: be
þam cweð seo halige gelaþung;
 118.4. Mine handa drypton myrran;
 118.4. Ðam acennedan cyninge we bringað gold: gif we on his
gesihðe mid beorhtnysse þæs upplican wisdomes scinende beoð;
 118.6. Stor we him bringað gif we ure geþohtas þurh
gecnyrdnysse haligra gebeda on weofode ure heortan onælað: þæt we
magon hwæthwega wynsumlice þurh heofenlice gewilnunge stincan;
 118.10. Mirran we him offriað gif we þa flæsclican lustas
þurh forhæfednysse cwylmiað;
 118.11. Mirra deð swa we ær cwædon þæt þæt deade
flæsc eaðelice ne rotað;
 118.12. Witodlice þæt deade flæsc rotað leahtorlice:
þonne se deadlica lichama þeowað ðære flowendan galnysse. swa swa we
witega be sumum cwæð;
 118.15. Ða nytenu forrotedon: on heora meoxe;
 118.15. Ðonne forrotiað þa nytenu on heora meoxe. þonne
flæsclice menn on stence heora galnysse geendiað heora dagas;
 118.17. Ac gif we þa mirran gode gastlice geoffriað. þonne
bið ure deadlica lichama fram galnysse stencum þurh forhæfednysse
gehealden;
 118.20. Sum þing miccles gebicnodon ða tungelwitegan us: mid
þam ðæt hi ðurh oðerne weig to heora earde gecyrdon;
 118.21. Ure eard soðlice is neorcsena wang: to þam we ne magon
gecyrran þæs weges þe we comon;
 118.23. Se frumsceapena man. and eall his ofspring wearð
adræfed of neorxena wanges myrhðe þurh ungehyrsumnysse. and for þigene
þæs forbodenan bigleofan and þurh modignysse. þa ða he wolde beon
betera þonne hine se ælmihtiga scyppend gesceop;
 118.27. Ac us is micel neod þæt we þurh oðerne weg þone
swicolan deofol forbugon: þæt we moton gesælilice to urum eðle
becuman: þe we to gesceapene wæron;
 118.31. We sceolon þurh gehyrsumnysse and forhæfednysse and
eadmodnysse. anmodlice to urum eþele stæppan: and mid halgum mægnum
þone eard ofgan. þe we þurh leahtrum forluron;
 118.34. Rihtlice wæs se swicola herodes fram þam tungelwitegum
bepæht. and he to criste ne becom: for þan ðe he mid facenfullum mode
hine sohte;
 120.1. He getacnode þa leasan licceteras. þe mid hiwunge god
secað and næfre ne gemetað;
 120.3. He is to secenne mid soðfæstre heortan. and anrædum
mode: se þe leofað and rixað. mid fæder and halgum gaste. on ealra
worulda woruld. AMEN;

END_TEXT
START_TEXT

ÆCHom I, 8
B1.1.9.
Third Sunday after Epiphany: Text from Clemoes 1955-6, 119-32.



 120.6. <foreign>DOMINICA III POST EPIPHANIA DOMINI Cum descendisset iesus
de monte: secute sunt eum turbe multe. et reliqua</foreign>;
 120.9. Matheus se eadiga godspellere awrat on þissere
godspellican rædinge þæt se hælend nyþereode of anre dune. and him
fyligde micel meniu;
 120.11. Efne þa com sum hreoflig mann. and aleat wið ðæs
hælendes þus cweþende;
 120.12. Drihten gif þu wilt þu miht me geclænsian;
 120.13. Se hælend astrehte his hand. and hine hrepode. and
cwæð;
 120.14. Ic wille;
 120.14. And sy þu geclænsod;
 120.14. Ða sona wearð his hreofla eall geclænsod. and he
wæs gehæled;
 120.16. Ða cwæð se hælend him to;
 120.16. Warna þæt ðu hit nanum menn ne secge: ac far nu to
godes temple. and geswutela ðe sylfne. þam sacerde. and geoffra þine lac
swa swa moyses bebead him on gewitnysse;
 120.20. Se lareow hægmon cwæð. on þissere trahtnunge.
þæt seo dun þe se hælend of astah getacnode heofenan rice. of þam
nyþer astah se ælmihtiga godes sunu: þa ða he underfeng ure gecynd and
to menniscum menn geflæschamod wearð. to þy ðæt he mancyn fram
deofles anwealde alysde;
 120.24. He wæs ungesewenlic and unþrowigendlic on his gecynde:
þa wearð he gesewenlic on urum gecynde. and þrowigendlic;
 120.26. Seo micele meniu þe him fyligde getacnode þa
geleaffullan cristenan þe mid heora ðeawa stæpum drihtne fyligað;
 120.28. Witodlice we folgiað cristes fotswaþum: gif we his
gebysnungum mid godum weorcum geefenlæcað;
 120.30. Efne þa com sum hreoflig mann. and aleat wið þæs
hælendes. þus cweþende;
 120.32. Drihten gif þu wilt þu miht me geclænsian;
 120.32. Se hælend astrehte his hand and hine hrepode. and
cwæð;
 122.1. Ic wylle. and sy þu geclænsod;
 122.2. Ða sona wearð his hreofla eall geclænsod. and he
wæs gehæled;
 122.4. On þissere dæde is geswutelod godes miht. and his
eadmodnyss;
 122.5. Moyses æ forbead to hreppenne ænigne hreoflan. ac se
eadmoda crist nolde hine forseon þeah þe he atelic wære: and eac
geswutelode þæt he wæs hlaford þære ealdan æ. and na þeow;
 122.8. Mihtiglice he mihte mid his worde hine geclænsian buton
hrepunge: ac he geswutelode þæt his hrepung is swiðe halwende
geleaffullum;
 122.10. Geleafful wæs se hreofla þa ða he cwæð. drihten
gif þu wilt. þu miht me geclænsian;
 122.11. Se Hælend andwyrde;
 122.12. Ic wylle. and þu beo geclænsod;
 122.13. Godes hæs soðlice is weorc: swa swa se sealmwyrhta
cwæð. he hit gecwæð. and þa gesceafta wæron geworhte: he bebead
and hi wæron gesceapene;
 122.16. On gastlicum andgite getacnode þes hreoflia man eall
mancynn þe wæs atelice hreoflig mid mislicum leahtrum on þam inran menn:
ac hit gebeah to cristes geleafan. and gleawlice undergeat þæt hit ne
mihte þære sawle clænsunge onfon buton þurh drihten þe nane synne
ne worhte ne nan facn næs on his muðe gemet;
 122.21. Laðlic bið þæs hreoflian lic mid menigfealdum
springum. and geswelle. and mid mislicum fagnyssum: ac se inra mann þæt is
seo sawul bið micele atelicor gif heo mid mislicum leahtrum begriwen bið;
 122.24. We sceolon rihtlice gelyfan on crist þæt he ure sawle
fram synna fagnyssum gehælan mæge: and we sceolon anrædlice his willan
to þære fremminge biddan;
 122.27. His hand getacnað his mihte and his flæsclicnysse;
 122.28. Swa swa crist mid his handa hrepunge þone hreoflian
gehælde: swa alysde he us fram ure sawla synnum þurh anfenge ures
flæsces. swa swa se witega issaias cwæð;
 122.31. Soðlice he sylf ætbræd ure adlunga. and ure
sarnyssa he sylf bær;
 122.33. Mid þam ðe he forbead þam gehæledum hreoflian
þæt he hit nanum men ne cydde: mid þam he sealde us bysne. þæt we
ne sceolon na widmærsian ure weldæda. ac we sceolon onscunian mid
innweardre heortan þone ydelan gylp gif we hwæt lytles to gode gedoð;
 124.2. Witodlice ne bið us mid nanum oþrum edleane forgolden
gif we god for gilpe doð buton mid helle susle. for þan ðe gilp is an
heafodleahter;
 124.5. Seo ealde æ bebead þæt gehwilc reoflig man gecome to
þam sacerde: and se sacerd sceolde hine fram mannum ascyrian gif he soðlice
hreoflig wære;
 124.7. Gif he nære swutelice hreoflig. wære þonne be his
dome clæne geteald;
 124.8. Gif se sacerd hine hreofline tealde. and godes miht hine
syððan gehælde: þonne sceolde he mid lace his clænsunge gode
þancian;
 124.11. Swa sceal eac se þe mid heafodleahtrum wiðinnan reoflig
bið. cuman to godes sacerde and geopenian his digelnysse þam gastlican
læce: and be his ræde. and fultume his sawle wunda dædbetende
gelacnian;
 124.14. Sume men wenað þæt him genihtsumie to fulfremedum
læcedome: gif hi heora synna mid onbryrdre heortan gode anum andettað. and
ne þurfon nanum sacerde geandettan gif hi yfeles geswicað: ac gif heora
wena soð wære þonne nolde drihten asendan þone þe he sylf gehælde
to þam sacerde mid ænigre lace. for þære ylcan gebysnunge. eac he
asende paulum þone ðe he sylf of heofonum gespræc: to þam sacerde
annanian þus cweðende;
 124.22. Ga into þære ceastre: and þær ðe bið gesæd
hwæt þe gedafenað to donne;
 124.24. Ne gedyde se sacerd þone mann hreoflinne. oððe
unhreoflinne: ac he demde þæt he sceolde beon ascyred fram manna neawiste
gif his hreofla wyrsiende wære: oþðe betwux mannum wunian gif his
hreofla godiende wære;
 124.27. Swa sceal don se gastlica sacerd. he sceal gerihtlæcan
godes folc and þone ascyrian. and amansumian fram cristenum mannum þe swa
hreoflig bið on manfullum þeawum þæt he oþre mid his yfelnysse
besmit;
 124.31. Be þam cwæð se apostol paulus;
 124.31. Afyrsiað ðone yfelan fram eow: þy læs þe an
wanhal scep ealle þa eowde besmite;
 124.33. Gif his hreofla bið godigende: þæt is gif he yfeles
geswicð and his þeawas þurh godes ege gerihtlæcð. he hæbbe
wununge betwux cristenum mannum. oþ ðæt he ful hal sy on his
drohtnungum;
 126.3. Se godspellere cwæð þæt drihten ferde æfter
þysum to anre byrig þe is gehaten capharnaum. þa genealæhte him to sum
hundredes ealdor biddende and cweðende;
 126.5. Drihten. min cniht lið æt ham bedreda. and is yfele
geþreatod;
 126.6. Drihten him andwyrde;
 126.7. Ic cume. and hine gehæle;
 126.7. Ða andwyrde se hundredes ealdor. and cwæð;
 126.8. Drihten: neom ic wyrðe. þæt ðu infare under minum
hrofe. ac cweð ðin word. and min cniht bið gehæled;
 126.10. Ic eom an mann geset under anwealde hæbbende under me
cempan: and ic cweþe to þysum. far þu. and he færð;
 126.12. To oþrum cum þu. and he cymð;
 126.12. To minum þeowum do þis. and he deð;
 126.13. Ða wundrode se hælend þa ða he ðis gehyrde. and
cwæð. to þære fyligendan meniu;
 126.15. Soð ic eow secge. ne gemette ic swa micelne geleafan on
israhela þeode;
 126.16. Ic secge eow to soþan: þæt manega cumað fram
eastdæle. and westdæle. and gerestað hi mid abrahame þam
heahfædere. and isaac. and iacob. on heofenan rice;
 126.19. Ða rican bearn beoð aworpene into þam yttrum
þeostrum. þær bið wop and toða gebit;
 126.20. Ða cwæð eft se hælend to þam hundredes ealdre;
 126.21. Far þe ham: and getimige þe swa swa þu gelyfdest;
 126.22. And se cniht wearð gehæled of þære tide;
 126.23. Ðæs hundredes ealldor genealæhte þam hælende:
na healfunga. ac fulfremedlice;
 126.24. He genealæhte mid micclum geleafan and mid soþre
eadmodnysse. and snoternysse. and soðre lufe;
 126.26. Micelne geleafan he hæfde þa ða he cwæð:
drihten. cweð ðin word and min cniht bið hal;
 126.27. Soðlice he geswutelode micele eadmodnysse: mid þam ðe
he cwæð;
 126.29. Drihten: ne eom ic wyrðe þæt ðu infare under minre
þecene;
 126.30. He hæfde micele snoternysse: þa ða he understod
þæt crist is æighwær andwerd þurh godcundnysse: se þe lichamlice
betwux mannum gesewenlic eode;
 126.32. Næs he bedæled þære soþan lufe. þa ða he
bæd drihten for his þeowan hæle;
 126.34. Manega oðre menn bædon drihten: sume for heora agenre
hæle: sume for heora bearna. sume for leofra freonda: ac þes ðegen
bæd for his þeowan hælðe. mid soþre lufe: for þan ðe heo ne
toscæt nænne be mæglicere sibbe;
 128.2. Drihten geseah þises þegenes menigfealdan godnysse and
cwæð. ic cume. and þinne cniht gehæle;
 128.5. Iohannes se godspellere awrat. þæt sum undercyning com
to criste and hine bæd þæt he ham mid him siþode. and his sunu
gehælde. for þan ðe he læig æt forðsiðe;
 128.7. Ða cwæð se hælend. to þam undercyninge. gewend
þe ham. þin sunu leofað;
 128.9. He gelyfde þæs hælendes spræce. and ham
siðode;
 128.10. Ða comon his ðeignas him togeanes. and cyddon þæt
his sunu gesund wære;
 128.11. He þa befran on hwilcere tide he gewyrpte. hi sædon;
 128.12. Gyrstondæig ofer midnedæg hine forlet se fefor;
 128.13. Ða oncneow se fæder þæt hit wæs seo tid. on
þære ðe se hælend him to cwæð. far þe ham þin sunu
leofað;
 128.15. Se cyning gelyfde þa on god. and eall his hired;
 128.16. Drihten nolde gelaðod lichamlice siþian to þæs
cyninges untruman bearne: ac unandwerd mid his worde hine gehælde. and he
wæs gearo ungelaðod to siþigenne lichamlice mid þam hundredes
ealldre;
 128.19. Wel wat gehwa þæt cyning hæfð maran mihte.
þonne ænig hundredes ealdor: ac se ælmihtiga godes sunu geswutelode mid
þære dæde þæt we ne sceolon þa rican for heora ricetere
wurðian: ac for menniscum gecynde;
 128.23. Ne we ne sceolon þa wanspedigan for heora hafenleaste
forseon: ac we sceolon godes anlicnysse on him wurþian;
 128.25. Se eadmoda godes sunu wæs gearo to geneosigenne þone
þeowan mid his andwerdnysse: and he gehælde þone æðeling mid his
hæse;
 128.27. Be þam cwæð se witega;
 128.27. Se healica drihten sceawað þa eadmodan. and þa
modigan feorran oncnæwð;
 128.29. Drihten wundrode þæs hundredes ealdres geleafan: na
swilce he hine ær ne cuþe. se þe ealle þing wat. ac he geswutelode
mannum his geleafan mid herunge: þam ðe he wunderlic wæs;
 128.32. Hwanon com se geleafa þam ðegene. buton of cristes gyfe
se þe hine siððan þysum wordum herede;
 128.33. Soð ic eow secge: ne gemette ic swa micelne geleafan on
israhela þeode;
 130.1. Næs þis gecweden be þam heahfæderum oððe
witegum: ac be þam andwerdan folce. þe ða gyt næron swa miccles
geleafan;
 130.4. Maria. and martha. wæron twa geswustru. swiþe on god
belyfede: hi cwædon to criste: drihten. gif þu her andwerd wære.
nære ure broþer forþfaren;
 130.6. Ðes þegen cwæð to criste: cweð þin word. and
min cniht bið hal;
 130.7. Ic eom mann. under anwealde geset. hæbbende under me
cempan. and ic secge þisum far þu and he færð;
 130.9. To oþrum cum þu and he cymð;
 130.10. To minum þeowan: do þis and he deð;
 130.10. Hu miccle swiþor miht þu ðe ælmihtig god eart
þurh þine hæse gefremman swa hwæt swa ðu wilt;
 130.12. Drihten cwæð;
 130.13. Ic secge eow to soþon þæt manega cumað fram
eastdæle and westdæle. and gerestað hi mid abrahame þam heahfædere
and isaace and iacobe. on heofenan rice;
 130.15. Ðas word sind lustbære to gehyrenne: and hi micclum
ure mod gladiað. þæt manega cumað fram eastdæle middaneardes: and
fram westdæle to heofenan rice: and mid þam heahfæderum on ecere
myrhðe rixiað;
 130.20. Ðurh ða twegen dælas eastdæl and westdæl sind
getacnode þa feower hwommas ealles middaneardes: of þam beoð gegaderode
godes gecorenan of ælcere mægðe to þæra heahfædera wununge: and
ealra halgena;
 130.23. Ðurh eastdæl magon beon getacnode þa ðe on
geogoðe to gode bugað. for þan ðe on eastdæle is þæs dæges
angin;
 130.25. Ðurh westdæl sind getacnode þa ðe on ylde to godes
þeowdome gecyrrað for þan ðe on westdæle geendað se dæg;
 130.28. Ðes æfterfyligenda cwyde. is swiðe egeful;
 130.28. Ða rican bearn beoð aworpene into þam yttrum
þeostrum. þær bið wop and toþa gebit;
 130.30. Ða rican bearn sind þa iudeiscan: on þam rixode god.
þurh þære ealdan æ: ac hi awurpon crist and his lare forsawon. and he
awyrpð hi on þa yttran þeostru. þær ðær bið wop and toþa
gebit;
 130.33. Fela ricra manna geþeoð gode: swa ðeah gif hi
rihtwise beoð and mildheorte;
 130.34. Rice man wæs se heahfæder abraham: and dauid se
mæra cyning: and zacheus se þe healfe his æhta þearfum dælde. and
mid healfum dæle forgeald be feowerfealdum swa hwæt swa he ær on
unriht be anfealdum reafode;
 132.2. Þas rican and heora gelican becumað þurh goddre
gecyrrednysse to þam ecan rice. þe him næfre ne ateorað;
 132.5. Ða sind godes bearn gecigede þe hine lufiað swiþor
þonne þisne middaneard: and þa sind þa rican bearn gecwedene þe heora
heortan wyrtruman on þisum andwerdan life plantað swiþor ðonne on
criste;
 132.8. Swilce beoð on þeostrum aworpene;
 132.9. Ðæt godspel cwyð on þam yttrum þeostrum;
 132.9. Ða yttran þeostru sind þæs lichaman blindnyssa
wiðutan: þa inran þeostru sind þæs modes blindnyssa wiðinnan;
 132.11. Se þe on þisum andweardan life is wiðinnan ablend swa
þæt he næfð nan andgit ne hoge ymbe godes beboda: he bið ðonne
eft wiðutan ablend. and ælces leohtes bedæled. for þan ðe he ær
his lif aspende. buton godes gemynde;
 132.15. Ða earman forscyldegedan cwylmiað on ecum fyre. and swa
þeah þæt swearte fyr him nane lyhtinge ne deð;
 132.17. Wyrmas toslitað heora lichaman. mid fyrenum toþum: swa
swa crist on his godspelle cwæð;
 132.19. Ðær næfre heora wyrm ne swylt: ne heora fyr ne
bið adwæsced;
 132.20. Þær beoð þonne geferlæhte on anre susle: þa
ðe on life on mandædum geþeodde wæron: swa þæt ða manslagan
togædere ecelice on tintregum cwylmiað: and forliras mid forlirum:
gitseras. mid gitserum: sceaþan mid sceaþum: þa forsworenan. mid
forsworenum. on þam bradum fyre buton ælcere geendunge forwurðað;
 132.25. Ðær bið wop and toða gebit: for þan ðe þa
eagan tyrað on þam micclum bryne: and þa teð cwaciað eft on swilicum
cyle;
 132.27. Gif hwam twynige be þam gemænelicum æriste. þonne
understande he þisne drihtenlican cwyde. þæt ðær bið soð
ærist. þær ðær beoð wepende eagan. and cearcigende teð;
 132.31. Drihten cwæð to þam hundredes ealdre;
 132.31. Far þe ham: and getimige þe. swa swa ðu gelyfdest:
and his cniht wearð gehæled of þære tide;
 132.33. Be þisum is to understandenne hu miccllum þam cristenum
men his agen geleafa fremige þonne oþres mannes swa micclum fremode;
 132.35. Witodlice for þæs hundredes ealdres geleafan wearð
se bedreda cniht gehæled;
 134.1. Geleafa is ealra mægna fyrmest. buton þam ne mæig
nan man gode lician: and se rihtwisa leofað be his geleafan;
 134.3. Uton gelyfan on þære halgan þrynnysse and on soþre
annysse: þæt se ælmihtiga fæder and his sunu þæt is his wisdom:
and se halga gast se þe is heora begra lufu and willa: þæt hi sind þry
on hadum: and on namum. and an god on anre godcundnysse æfre wuniende buton
anginne. and ende. AMEN;

END_TEXT
START_TEXT

ÆCHom I, 8 (App)
B1.1.9.4.
Third Sunday after Epiphany: Text from Clemoes 1955-6, 611.



 60.21. Mine gebroðra understandað þis. manega cumað fram
eastdæle and westdæle and gerestað hi mid abrahame and isaace and
iacobe on heofonan rice;
 60.23. Ne mæg nan eorðlic cyning cynelic lybban. buton he
hæbbe ðegenas. and swa gelogodne hired swa his cynescipe gerisan mæge;
 60.25. Hwæt wenst ðu la. nele se ælmihtiga cyning þe
gesceop heofonas and eorðan habban ormætne hired þe him mid rixie;
 61.2. Fela he wile habban of manncynne to his heofonlican hirede.
and gehwa hæfð ðær þone weorðscipe be ðam ðe he her on
worulde geearnode;

END_TEXT
START_TEXT

ÆCHom I, 9
B1.1.10.
Purification: Text from Clemoes 1955-6, 133-47.



 134.9. <foreign> 4 NONAS FEBRVARII IN PVRIFICATIONE SANCTAE MARIAE postquam
impleti sunt dies purgationis MARIAE. et Reliqua</foreign>;
 134.13. God bebead on ðære ealdan. æ. and het moyses þone
heretogan þæt he hit awrite betwux oþrum bebodum: þæt ælc wif
þe cild gebære. sceolde abidan feowertig daga æfter þære cennynge:
Swa þæt heo ne come into godes temple: ne on anum bedde mid hyre were:
ær þan fyrste þe we ær cwædon þæt is feowertig daga gif hit
hysecild wære;
 134.18. Gyf hit þonne mædencild wære: þonne sceolde heo
hi forhæbban fram ingange godes huses hundeahtatig daga. and eac fram hire
gebeddan;
 134.21. And æfter þam fyrste gan mid lace to godes huse and
beran þæt cild forð mid þære lace: and syððan mid godes
bletsunge genealæcean hyre gemacan;
 134.23. Ðis wæs geset be wifum;
 134.24. Nu wæs þeahhwæðere þæt halige mæden maria
cristes modor godes beboda gemyndig: and eode on þysum dæge to godes huse
mid lace: and gebrohte þæt cild þe heo acynde hælend crist gelacod to
ðam godes temple: swa swa hit on godes æ geset wæs;
 134.29. Ða wæs þær bynnan þære byrig hierusalem. sum
godes man and hys nama wæs symeon;
 134.30. He wæs swiðe rihtwis: and hæfde mycelne godes ege:
and he geandbidode þone frofer þe behaten wæs þam folce israhel.
þæt is cristes tocyme;
 136.3. Se halga gast wæs wuniende on ðam symeone;
 136.4. And he wiste genoh georne þæt se ælmihtiga godes
sunu. wolde to mannum cuman and menniscnesse underfon;
 136.5. Ða wæs þes man swiðe oflyst þæs hælendes
tocymes: and bæd æt gode dæighwamlice on his gebedum þæt he moste
crist geseon ær he deaðes onbyrigde;
 136.8. Þa for ðy þe he swa micele gewilnunge hæfde cristes
tocymes: þa com him andswaru fram þam halgan gaste: þæt he ne sceolde
deaðes onbyrian ær þan þe he crist gesawe;
 136.11. And he wæs þa bliðe þæs behates. and com to
godes temple þurh myngunge þæs halgan gastes;
 136.13. And seo halige maria com þa to ðam temple mid þam
cylde: and se ealda man symeon. eode togenes þam cylde and geseah þone
hælend and hine georne gecneow. þæt he wæs godes sunu: alysend
ealles middaneardes;
 136.16. He hine genam ða on his earmum mid micelre onbryrdnesse:
and hine geber into ðam temple and þancode georne gode. þæt he hine
geseon moste;
 136.19. He cwæð þa min drihten þu forlætst me nu mid
sybbe of þysum life æfter þinum worde: for ðon þe mine eagan gesawon
þinne halwendan: þone þu gearcodest ætforan ansyne ealles folces:
leoht to onwrigenysse þeoda. and wuldor þinum folce israhel;
 136.24. Hit is awriten on cristes bec and gehwær on oðrum
bocum þæt fela wytegan and ryhtwise men: woldon geseon. cristes tocyme: ac
hit næs na him getiðod: ac wæs getiðod þysum ealdan men: for ðam
þe hit is be him awriten þæt he cwæde dæghwomlice on his gebedum;
 136.28. Eala: hwænne cymð se hælend? hwænne byð he
acenned? hwænne mot ic hine geseon? Hwæðer ic mote lybban oð þæt
ic hine geseo? And þa for þysre gewilnunge him com andswaru. þæt he ne
gesawe deað: ær þan ðe he crist gesawe;
 136.33. Maria cristes modor bær þæt cild and se ealda
symeon eode hyre togeanes: and gecneow þæt cyld þurh godes
onwrigennesse: and hit beclypte: and bær into ðam temple;
 136.35. He bær þæt cild and þæt cild bær hine;
 138.1. Hu bær þæt cild hine? ðone bær se ealda simeon
on his earmum. þe ealle þincg hylt and gewylt;
 138.3. Lytel he wæs þær gesewen: Ac þeahhwæðere he
wæs swyðe micel: and ormæte: Lytel he wæs gesewen: for ðan þe he
wolde gefeccan þa lytlan: and gebringan up to his rice;
 138.6. Hwæt synt þa lytlan: þe he wolde habban up to his
rice? þæt synt þa eaðmodan;
 138.7. Ne sohte crist na ða modigan. þa ðe mycele beoð on
hyra geðance: Ac þa þe beoð lytle and eaðmode on heora heortan: þa
cumað to godes rice: ac þider ne mæg astigan nan modignes;
 138.10. Þær wæs se deoful þe modegode: ac his modignes
hine awerp into hellegrunde: for ði ne mæg ure tydernes þyder astigan.
gif heo modig bið: þa ða se engel þær beon ne mihte: þa ða he
modegode;
 138.15. God bebead on ðære ealdan. æ his folce þæt hi
sceoldon him ofrian. ælc frumcenned hysecild oððe alysan hit ut mid fif
scyllingum;
 138.17. Eac on heora orfe. swa hwæt swa frumcenned wære
bringan þæt to godes huse. and hit þær gode ofrian;
 138.19. Gif hit þonne unclæne nyten wære. þonne sceolde
se hlaford hit acwellan. oððe syllan gode oðer clæne nyten;
 138.20. We ne ðurfon þas bebodu healdan nu lichomlice ac
gastlice;
 138.21. Þonne on urum moode bið acenned. sum þinc godes and
we þæt to weorce awendað. þonne sceole we. þæt tellan: to godes
gyfe. and þæt gode betæcan;
 138.24. Vre yfelan geþohtas. oððe weorc we sceolon alysan mid
fif scyllingum. þæt ys we scyolon ure yfelnysse behreowsian mid urum fif
andgytum þæt synt: gesyhð and hlyst and swæc and stenc and hrepung;
 138.27. Eac swa þa unclænan nytenu getacniað ure unclænan
geþohtas. and weorc þa we sceolon symle acwellan. oððe behwurfan mid
clænum;
 138.30. Þæt is þæt we sceolun ure unclænnesse and ure
yfelnessa symle adwæscan and forlætan yfel and don god;
 138.33. Seo eadige maria þa geoffrode hyre lac gode mid þam
cilde swa hit on godes .æ. geset wæs;
 138.34. Hit wæs swa geset on ðære ealdan æ þurh godes
hæse: þæt ða þe mihton þurhteon sceoldon bringan anes geares lamb
mid heora cilde gode to lace. and ane culufran: oððe ane turtlan;
 140.2. Gyf þonne hwylc wif to ðam unspedig wære þæt heo
þas ðing begytan ne myhte: þonne sceolde heo bringan twegen culfran
briddas. oððe twa turtlan;
 140.6. Þas læssan lac þæt synt þa fugelas: þe
wæron wanspedigra manna lac wæron for criste geoffrode;
 140.7. Se ælmihtiga godes sunu wæs swiðe gemyndig ure neoda
on eallum þingum: na þæt an þæt he wolde man beon for us þa ða
he god wæs: ac eac swylce he wolde beon þearfa for us þa ða he rice
wæs to ðy þæt he us forgeafe dæl on his rice: and mænsumunge on
his godcundnesse;
 140.12. Lamb getacnað unsceððinesse: and þa maran
goodnysse;
 140.13. Gif we ðonne swa earme beoð þæt we ne magan þa
maran godnesse gode offrian þonne sceole we him bringan twa turtlan oððe
twegen culfran briddas. þæt is twyfealdlic onbryrdnes. eges and lufe;
 140.16. On twa wisan byð se mann onbryrd ærest he him
ondræt hellewite and bewepð his synna syððan he nimð eft lufe to
gode: þonne onginð he to murcnienne and þincð him to lang hwænne he
beo genumen of þyses lifes earfoðnyssum. and gebroht to ecere reste;
 140.22. Lytel wæs an lamb oððe twa turtlan gode to
bringenne: ac he ne sceawað na þæs mannes lac: swa swiðe swa he
sceawað his heortan. Nis gode nan neod ure æhta: ealle þing syndon his:
ægþer ge heofon ge eorðe and sæ and ealle þa ðing þe on ðam
wuniað: ac he forgeaf eorðlice þing mannum to brice: and bebead him
þæt hi sceoldon mid þam eorðlicum þingum. hine oncnawan. þe hi
ær forgeaf: na for his neode ac for mancynnes neode;
 140.29. Gif ðu oncnæwst þinne drihten mid þinum æhtum
be þinre mæðe: hit fremað ðe sylfum to þam ecan life;
 140.31. Gif þu hine forgitst hit hearmað þe sylfum. and na
gode. and þu ðolast þære ecan mede;
 140.32. God gyrnð þa godnysse þines modes: and na þinra
æhta;
 140.33. Gif þu hwæt dest. gode to lofe. mid cystigum mode:
þonne geswutelastu þa godnysse þines modes mid þære dæde;
 140.35. Gyf þu þonne naan god doon nelt gode to wyrðmynte:
þonne geswutulast þu mid þære uncyste þine yfelnysse: and seo
yfelnys. þe fordeð wið god;
 142.4. On ðære ealdan. æ. is gehwær geset: þæt god
het gelomlice þas fugelas ofrian on his lace: for ðære getacnunge. þe
hi getacniað;
 142.6. Nis nu nanum men. alyfed þæt he healde þa ealdan
æ. lichomlice: ac healde gehwa hi gastlice;
 142.7. Culfran sint swiðe unsceððige fugelas: and bilewite:
and hi lufiað annysse and fleogað him flocmælum;
 142.9. Do eac swa se cristena mann. beo him unscæðþig. and
bylewite: and lufige annysse. and broðorrædene. betwux cristenum mannum:
þonne geoffrað he gastlice: Gode þa culfran briddas;
 142.12. Ða turtlan getacniað clænnysse: hi sind swa
geworhte. gif hyra oþer oþerne forlyst þonne ne secð seo cuce næfre.
hire oðerne gemacan. Gif þonne se cristena man. swa deð for godes lufon:
þonne geoffrað he þa turtlan. on ða betstan wisan;
 142.16. Þas twa fugelcyn: ne syngað na. swa swa oðere
fugelas: ac hi geomergiað: for ðan þe hi getacniað haligra manna
geomerunge on þisum life swa swa crist cwæð to his apostolum;
 142.19. Ge beoð geunrotsode on þisum life: ac eower unrotnes
bið awend to æcere blisse. And eft he cwæð. Eadige beoð þa ðe
hyra synna bewepað: for ðan þe hi beoð gefrefrode;
 142.23. Se ealda man symeon þe we ær embe spræcon. ne
gyrnde na þæt he moste crist gehyran sprecan. for ðan þe he hine
gecneow þæt he god wæs. þeah ðe he þa gyt on ðære
menniscnysse unsprecende wære;
 142.26. Sprecan he myhte gif he wolde. and eallswa wis he wæs.
þa ða he wæs anre nihte: swa swa he wæs. ða ða he wæs þriti
geara: Ac he wolde abidan his wæstma timan on ðære menniscnysse. swa
swa hit gecyndelic is on mancynne;
 142.30. Symeon cwæð ða: dryhten þu forlætst me nu on
sibbe of þisum life: for ðon þe mine eagan habbað gesewen þinne
halwendan: Se halwenda þe he embe spræc: is ure hælend crist. se ðe
com to gehælenne ure wunda. þæt syndon ure synna. He cwæð ða
symeon. þone þu gearcodest: ætforan gesyhðe ealles folces;
 142.35. Hine ne gesawon na ealle men lichomlice: ac he is gebodod
eallum mannum: gelyfe se ðe wylle;
 144.2. Se ðe on hine gelyfð he gesyhð hine nu mid his
geleafan: and on ðan ecan life mid his eagum;
 144.4. Symeon cwæð þa gyt: he is leoht: to onwrigennysse:
þeoda and wuldor þinum folce israhel;
 144.5. Ealle ðas word spræc se symeon be ðam cylde to þam
heofenlican fæder: þe hine to mannum sende;
 144.7. He is soð leoht. þe todræfde þa þeostra: þises
lifes: swa swa he sylf cwæð on his godspelle: ic eom leoht ealles
middaneardes: Se ðe me fyligð ne cymð he na on þystrum. ac he hæfð
lifes leoht;
 144.11. Swa swa leoht todræfð þeostra: swa eac todræfð
cristes lufu and his geleafa Ealle leahtras and synna fram ure heortan;
 144.12. And he is wuldor and blis ealles gelyfedes folces;
 144.14. Þa maria þæt halige mæden: and þæs cyldes
fostorfæder ioseph wæron ofwundrode þæra worda þe se ealda symeon
clypode be ðam cilde;
 144.16. And se symeon him ða sealde bletsunge: And witegode gyt
mare be ðam cilde. and cwæð;
 144.17. Þis cild is gesett manegum mannum to hryre: and manegum
to æriste and to tacne and þam bið wiðcweden;
 144.19. Swa swa þa men þe on crist gelyfað beoð gehealdene
þurh his tocyme. Swa eac þa ðe nellað gelyfan on crist beoð
twyfealdlice fordemde;
 144.22. Anfealdlice hi synd scyldige þurh adames synne: and
twyfealdlice hi beoð fordemde þonne hi wiðsacað cristes tocyme: and
nellað gelyfan on ðone soðan hælend;
 144.24. Ðam ungeleaffullum mannum. com crist to hryre: and þam
geleaffullum to æriste;
 144.26. And eac anum gehwylcum gelyfedum men: wæs cristes tocyme
ægþer ge hryre ge ærist;
 144.27. Hu þonne? He com to ðy þæt he wolde ælc yfel
towurpan: and ælc god aræran;
 144.29. Nu towurpð he on us leahtras. and arærð mihta;
 144.30. He Towyrpð modignesse: and arærð eaðmodnysse;
 144.30. He Towyrpð galnysse: and arærð clænnysse;
 144.31. And ealle unðeawas he towyrpð on his gecorenum mannum.
and arærð on him ealle godnysse;
 144.33. Ne mæg þæt god beon getimbrod: buton þæt yfel
beo ær toworpen;
 144.34. To tacne com crist: and þam is wiðcweden;
 144.35. His acennednys is wundorlic tacen: for þan þe he wæs
of mædene acenned. swa swa nan oðer nys: and ðæt wiðcwædon þa
ungeleaffullan men. and noldon gelyfan;
 146.3. And eac his ærist of deaðe. and his upstige to heofenum
and ealle ða wundra þe he worhte: ealle hit wæron tacna. and þam
wiðcwædon þa ungeleaffullan: and þa geleaffullan gelyfdon;
 146.7. Þa cwæð se ealda symeon. to þære eadigan
marian;
 146.7. His swurd sceal þurhgan þine saule. þæt swurd
getacnade cristes þrowunge. Næs seo eadige maria na ofslegen ne gemartyrod
lichomlice: Ac gastlice;
 146.10. Ða ða heo geseh niman hire cild and adrifan isene
næiglas þurh ða handa and þurh ða fet: and syððan mid spere
gewundian on ða sidan: þa wæs cristes þrowung hyre þrowung;
 146.13. And heo wæs mare þonne martyr: for ðon þe mare
wæs ða hyre modes þrowung þonne wære hyre lichoman: gif heo
gemartyrod wære;
 146.15. Ne cwæð na se symeon þæt cristes swurd sceolde
þurhgan marian lichoman: ac hyre saule;
 146.17. Cristes swurd is her geset swa swa we ær cwædon for
his þrowunge;
 146.18. Þeah ðe maria gelyfde þæt crist arisan wolde of
deaðe: þeahhwæþere eode hyre cildes þrowung swiðe þearle into
hyre heortan;
 146.21. Ða ða se simeon hæfde gewitegod þas witegunge be
criste: þa com þær sum wuduwe seo wæs anna gehaten;
 146.22. Seo lyfode mid hire were seofon gear: and syððan heo
wæs wuduwe. feower and hundeahtati geara: and þeowude gode on fæstenum
and on gebedum. and on clænnysse and wæs on eallum þam fyrste wuniende
binnan þam godes temple: and com ða to ðam cilde and witegode be him. and
andette gode;
 146.28. Rihtlice swa halig wif wæs þæs wyrðe þæt heo
moste witighgean embe crist: þa ða heo swa lange on clænnysse gode
þeowude;
 146.30. Behealde ge wif and understandað hu be hyre awriten is;
 146.31. Seofon gear heo lyfode mid hire were and syððan heo
wæs wuniende on wuduwan hade: oð feower and hundeahtatig geara;
 146.33. Swa lybbende swa swa se apostol tæhte;
 146.33. He cwæð se apostol paulus. Seo wuduwe þe leofað on
estmettum: Heo ny lyfað na. ac heo is dead;
 146.35. Þeos anna þe we embe sprecað. ne lufode heo na
estmettas: ac lufode fæstenu;
 148.2. Ne lufode heo idele spellunge: Ac beeode hyre gebedu;
 148.2. Ne ferde heo worigende geond land. Ac wæs wuniende
geþyldelice binnan godes temple;
 148.4. Gif wife getimie. þæt heo hyre wer forleose þonne
nime heo bisne be þisre wudewan;
 148.6. Þry hadas syndon. þe cyðdon gecyðnesse be criste.
þæt is mægðhad and wydewanhad. and riht sinscype, Mæden is cristes
moder: and on mæigðhade wunode Iohannes se fulluhtere. þe embe crist
cydde. and manega oðre toeacan him;
 148.10. Wydewe wæs þeos anna þe we gefyrn ær embe
spræcon;
 148.11. Zacharias Iohannes fæder wæs wer: ægþer ge he ge
his wif witegodon embe crist;
 148.12. Þas þry hadas sindon gode gecweme. gif hi rihtlice
lybbað. Mæigðhad is ægðer ge on wæpmannum ge on wimmannum;
 148.14. Þa habbað rihtne mæigðhad. þa ðe fram cyldhade
wuniað on clænnysse: and ealle galnyssa on him sylfum forseoð.
æigðer ge modes ge lichaman. þurh godes fultum;
 148.17. Þonne habbað hi æt gode hundfealde mede. on þam
ecan life;
 148.18. Wudewan beoð þa ðe æfter heora gemacan on
clænnysse wuniað. for godes lufon: hi habbað þonne sixtifealde mede.
æt gode. hyra geswinces;
 148.21. Ða þe rihtlice healdað hyra eawe. and on alyfedum
timan for bearnes gestreone hæmeð begað: Hi habbað þrittigfealde
mede: for hyra gesceadwisnesse;
 148.23. Se þe wile his galnysse gefyllan swa oft swa hine lyst:
þonne bið he wiðmæten nytenum and na mannum be ðisum tæhte se
apostol paulus;
 148.25. Þa ðe wif habbað. beon hi swilce hi nan næbbon;
 148.26. For ðan ealle hyra unlustas hi sceolon gebetan.
sylfwilles. on ðisum life;
 148.28. Oððe unþances. æfter þisum life;
 148.28. And hi cumað syððan. to ðam ecean life. mid maran
earfoðnysse;
 148.29. Ða men þe beoð butan rihtre æwe. and yrnað fram
anum to oðrum: Nabbað hi nænne dæl. ne nane bletsunge mid criste:
buton hi ðæs geswicon. and hit gebeton;
 148.32. Vton fon nu on þæt godspel þær we hit ær
forleton: Seo eadige maria and ioseph þæs cyldes fosterfæder gecyrdon
To ðære byrig nazareð mid þam cylde: and þæt cild weox and wæs
gestrangod and mid wisdome afylled;
 150.3. And godes gifu wæs on him wuniende;
 150.3. He weox and wæs gestrangod on ðære menniscnysse: and
he ne behofode nanes wæstmmes ne nanre strangunge on ðære godcundnysse.
He æt and dranc. and slæp. and weox on gearum: and wæs
þeahhwæðre eall his lyf buton synnum;
 150.7. He nære na mann geþuht: gif he mannes life. ne
leofode;
 150.8. He wæs mid wisdome afylled: for ðan þe he is him sylf
wisdom. and on him wunað eall gefyllednys. þære godcundnysse:
lichamlice;
 150.10. Godes gifu wunode on him;
 150.11. Micel gifu wæs þæt. ðære mennyscnysse.
þæt he wæs godes sunu and god sylf: swa hraðe swa he ongann. man to
beonne;
 150.13. He wæs æfre god. of þam fæder acenned and
wuniende mid þam fæder. and mid þam halgan gaste: hi ðry an god
untodæledlic: þry on hadum and an god. on anre godcundnesse. and on anum
gecynde. æfre wuniende;
 150.17. Se sunu ana underfeng þa menniscnesse. and hæfde
annginn. se ðe æfre wæs;
 150.18. He wæs cyld. and weox on ðære mennyscnysse;
 150.19. And þrowade deað sylfwilles: and aras of deaðe mid
þam lichaman þe he ær on ðrowade: and astah to heofenum: and wunað
nu æfre on godcundnysse: and on menniscnysse. an crist æigðer ge god ge
mann: undeadlic. se ðe ær his þrowunge wæs deadlic;
 150.23. Æne he ðrowade: Ac he ne þrowað heononforð.
næfre eft: Ac bið æfre butan ende ealswa ece: on ðære mennyscnysse
swa he is. on ðære godcundnysse;
 150.26. Wite gehwa eac. þæt gesett is on cyriclicum ðeawum
þæt we sceolon on ðisum dæge beran ure leoht to cyrican and lætan
hi ðær bletsian: and we scolon gan syððan mid þam leohte betwux
godes husum and singan þone lofsang. þe ðær to geset is þeah ðe
sume men singan ne cunnon hi beron þeahhwæðere þæt leoht on hyra
handum: for ðy on ðysum dæge. wæs þæt soðe leoht crist.
geboren to ðæm temple: Se ðe us alysde fram þeostrum and us gebrincð
to ðam ecan leohte;
 150.34. Se ðe lyfað and rixað a butan ende. AMEN;

END_TEXT
START_TEXT

ÆCHom I, 10
B1.1.11.
Quinquagesima: Text from Clemoes 1955-6, 148-62.



 152.1. <foreign>dominica in qvinqvagessima Adsumpsit iesus duodecim
discipulos suos. et reliqua</foreign>;
 152.3. Her is geræd on ðisum godspelle þe we nu gehierdon of
þæs diacones muðe: þæt se hælend gename onsundran his twelf
leorningcnihtas. and cwæð to him;
 152.5. Efne we nu sculan faran to ðære byrig hierusalem;
 152.6. And þonne beoð gefyllede ealle ða þinc þe wæron
be me awritene: þurh witegan;
 152.7. Ic sceal beon belæwed þeodum: and hi doð me to
bismore and beswingað: and syððan ofsleað: and ic arise of deaðe on
ðam ðriddan dæge;
 152.10. Þa nyston his leornincgcnihtas nan andgit þissera
worda;
 152.11. Þa gelamp hit þæt hi genealæhton anre byrig. þe
is gehaten hiericho. and þa sæt þær sum blind man. be ðam wege: and
þa ða he gehyrde þæs folces fær mid ðam hælende. þa acsode
he hwa ðær ferde;
 152.14. Hi cwædon him to. þæt ðæt wære þæs
hælendes færr. þa began he to hrymænne and cwæð: Hælend
dauides bearn gemiltsa min;
 152.17. Þa men ðe beforan þam hælende eodon ciddon ongean
þone blindan þæt he suwian sceolde;
 152.18. He clypode ða micele swiðor: hælend dauides bearn.
gemiltsa min;
 152.19. Ða stod se hælend and het lædan þone blindan to
him;
 152.20. Þa ða he genealæhte. þa acsode se hælend hine:
Hwæt wilt ðu þæt ic þe do;
 152.22. He cwæð: drihten þæt ic mage geseon;
 152.22. And se hælend him cwæð to;
 152.23. Loca nu þin geleafa hæfð þe gehæled;
 152.24. And he ðærrihte geseah. and filide þam hælende
and hine mærsode;
 152.25. Þa eal þæt folc þe þæt wundor geseah. herede
god mid micelre onbryrdnysse;
 152.27. Þises godspelles angin hrepode ures hælendes
þrowunge: þeahhwæðre ne þrowade he na on þisne timan. ac he wolde
feorran and lange .ær. cyþan his þrowunge. his leorningcnihtum. þæt
hi ne sceoldon beon to swiðe afyrhte þurh ða þrowunge: þonne se tima
come þæt he þrowian wolde;
 152.31. Heora mod wearð afyrht þurh cristes segene: ac he hi
eft gehyrte mid ðam worde þe he cwæð. Ic arise of deaðe on ðæm
þriddan dæge;
 152.34. Þa wolde he heora geleafan gestrangian. and getrymman mid
wundrum: and hi ða comon to ðære stowe þær se blinda man sæt be
þam wege: and crist hine gehælde. ætforan gesihðe ealles þæs
weredes: To ði þæt he wolde mid þam wundre hi to geleafan gebringan;
 154.4. Þeahhwæðere þa wundra þe crist worhte oðer
þinc hi æteowdon þurh mihte. and oðer þing hi getacnedon þurh
geryno;
 154.6. He worhte þa wundra soðlice þurh godcundre mihte: and
mid þam wundrum þæs folces geleafan getrymde: ac hwæðre þær
wæs oðer þincg digle. on ðam wundrum. æfter gastlicum andgyte;
 154.10. Þes an blinda mann getacnað eal mancynn: þe wearð
ablend þurh adames gylt and ascofen: of myrhðe neorxna wanges: and gebroht
to þisum life. þe is wiðmeten cwearterne;
 154.13. Nu synt we ute belocene fram ðam heofonlican leohte: and
we ne magon on ðisum life þæs ecan leohtes brucan;
 154.15. Ne we his na mare ne cunnon buton swa micel swa we þurh
cristes lare on bocum rædað;
 154.16. Þeos woruld þeah ðe heo myrige hwiltidum geþuht sy:
nis heo hwæðre þe gelicre þære ecan worulde: þe is sum cweartern
leohtum dæge;
 154.19. Eal mancyn wæs. swa we ær cwædon. ablend. mid
geleafleaste and gedwylde: Ac þurh cristes tocyme we wurdon abrodene of urum
gedwyldum: and onlihte þurh geleafan;
 154.22. Nu hæbbe we þæt leoht on urum mode þæt is
cristes geleafa: and we habbað þone hyht þæs ecan lifes myrhðe.
þeah ðe we gyt lichamlice on urum cwearterne wunian;
 154.25. Se blinda mann sæt æt þære byrig. þe is
gehaten hiericho;
 154.26. Hiericho is gereht and gehaten mona;
 154.26. Se mona deð ægðer ge wyxð ge wanað;
 154.27. Healfum monðe he bið wexende: healfum he bið
waniende;
 154.28. Nu getacnað se mona ure deadlice lif: and ateorunge ure
deadlicnysse: on oðerne ende menn beoð acennede. on oðerne ende hi
forðfarað;
 154.30. Þa ða crist com to ðære byrig hiericho þe ðone
monan getacnað. þa underfeng se blinda mann gesihðe;
 154.32. Þæt is þa ða crist com to ure deadlicnysse and ure
menniscnysse underfeng: þa wearð mancyn onliht. and gesihðe underfeng;
 154.34. He sæt wið þone wæig: and crist cwæð on his
godspelle: Ic eom weig. and soðfæstness. and liif. Se man þe nan
ðing ne cann þæs ecan leohtes: He is blind;
 156.2. Ac gif he gelyfð on þone hælend: þonne sit he wið
þone weig;
 156.3. Gif he nele biddan þæs ecan leohtes: he sit þonne
blind be ðam wege unbiddende;
 156.5. Se ðe rihtlice gelyfð on crist and geornlice bit his
saule onlihttinge;
 156.6. He sitt be ðam wege biddende;
 156.6. Swa hwa swa oncnæwð þa blindnysse his modes Clipige
he mid inweardre heortan: swa swa se blinda clypode: Hælend dauides bearn
gemiltsa min;
 156.10. Seo meniu þe eode beforan þam hælende ciddon þam
blindan. and heton þæt he stille wære;
 156.11. Seo meniu getacnað: ure unlustas and leahtras þe us
hremmað. and ure heortan ofsittað þæt we ne magon us swa geornlice
gebiddan swa we behofedon;
 156.14. Hit gelimpð gelomlice þonne se man wyle yfeles
geswican: and his synna gebetan. and mid eallum mode to gode gecyrran: þonne
cumað þa ealdan leahtras þe he ær geworhte. and hi gedrefað his mood
and willað gestillan his stemne: þæt he to gode ne clypige;
 156.18. Ac hwæt dyde se blinda þa ða þæt folc hine
wolde gestillan? He hrymde þæs þe swiðor: oð þæt se hælend
his stemne gehyrde: and hine gehælde;
 156.21. Swa we sculon eac don gif us deoful drecce mid
mænigfealdum geþohtum. and costnungum: we scolon hryman swiðor and
swiðor to ðam hælende þæt he todræfe þa yfelan costnunga fram
ure heortan. and þæt he onlihte ure mod mid his gife;
 156.25. Gif we þonne þurhwuniað on urum gebedum. þonne mage
we gedon mid urum hreame þæt se hælend stent. se ðe ær eode and
wyle gehyran ure clypunge and ure heortan onlihtan. mid godum and mid clænum
geþohtum;
 156.28. Ne magon þa yfelan geþohtas. us derian: gif hi us ne
licigeað ac swa us swiðor deoful breigð. mid yfelum geþohtum: swa we
beteran beoð. and gode leofran: gif we þone deofel forseoð. and ealle his
costnunga. þurh godes fultum;
 156.33. Hwæt is þæs hælendes stede? Oððe hwæt is
his fær? he ferde þurh his menniscnysse;
 156.34. And he stod þurh ða godcundnysse;
 156.35. He ferde þurh ða menniscnesse swa þæt he wæs
acenned. and ferde fram stowe to stowe: and deað þrowade. and of deaðe
aras. and astah to heofonum. þis is his fær;
 158.3. He stent þurh þa godcundnysse: for ðan þe he is
þurh his mihte æighwær andweard: and ne ðearf na faran fram stowe to
stowe;
 158.5. For ðon þe he is on ælcere stowe þurh his
godcundnysse;
 158.6. Þa ða he ferde þa gehyrde he þæs blindan
clypunge: and þa ða he stod þa forgeaf he him gesyhðe. for ðan þurh
ða menniscnysse he besargað ures modes blindnysse and þurh ða
godcundnysse he forgifð us leoht. and ure blindnysse onliht;
 158.10. He cwæð to ðam blindan menn. Hwæt wylt ðu
þæt ic þe do? Wenst ðu þæt he nyste. hwæt se blinda wolde. se
ðe hine gehælan mihte? Ac he wolde þæt se blinda bæde: for ðan
ðe he tiht ælcne swiðe gemahglice to gebedum: Ac hwæðre he cwyð
on oðre stowe: Eower heofonlica fæder wat hwæs ge behofiað. ær
þan þe ge hine æniges þinges biddon;
 158.16. Þeahhwæðere wile se gooda god þæt we hine
georne biddon: for ðan þurh þa gebedu. bið ure heorte onbryrd: and
gewend to gode;
 158.19. Ða cwæð se blinda: la leof. do þæt ic mæge
geseon;
 158.20. Ne bæd se blinda. naðor ne goldes ne seolfres: ne nane
woruldlice þing: ac bæd his gesihðe;
 158.21. For nahte he tealde ænig þincg to biddenne buton
gesihþe;
 158.22. For ðan þeah se blinda sum þinc hæbbe: he ne
mæg buton leohte geseon þæt he hæfð;
 158.24. Vton for ði geefenlæcan þisum men: þe wæs
gehæled fram criste: æigþer ge on lichaman ge on saule: ne bidde we na
lease welan: ne gewitendlice wurðmyntas. ac uton biddan leoht æt urum
drihtne;
 158.27. Na þæt leoht þe bið geendod: þe bið mid
þære nihte todræfed þæt þe is gemæne. us and nytenum ac uton
biddan þæs leohtes þe we magon mid englum anum geseon. þæt ðe
næfre ne bið geendad;
 158.30. To ðam leohte soðlice ure geleafa us sceal gebringan:
Swa swa crist cwæð to ðam blindan men: loca nu þin geleafa þe
gehælde;
 158.33. Nu smeað sum ungeleafful man: Hu mæig ic gewillnian
þæs gastlican leohtes þæt ðæt ic geseon ne mæig? Nu cweðe
ic to ðam men. þæt ða ðincg þe he understent. and undergytan
mæg ne undergytt he na þa ðincg þurh his lichaman. ac þurh his
saule: þeahhwæðre ne gesihð nan man his saule on þisum life;
 160.3. Heo is ungesewenlic. ac þeahhwæðre heo wissað
þone gesewenlican lichaman;
 160.4. Se lichama þe is gesewenlic: hæfð lif of ðære
saule. þe is ungesewenlic. Gewite þæt ungesewenlice ut: þonne fylð
adune þæt gesewenlice. for ðan ðe hit ne stod na ær þurh hit
sylf;
 160.7. Þæs lichaman lif is seo sawul: and þære saule lif
is god;
 160.8. Gewite seo sawul ut: ne mæig se muð clypian. þeah
ðe he ginige: ne eage geseon. þeah þe hit open si: ne nan lim ne deð
nan ðing gif se lichama bið sawulleas. Swa eac seo sawul gif god hi
forlæt. for synnum: ne deð heo nan ðing to gode. ne mæg nan man nan
ðincg to gode gedon butan godes fultume;
 160.13. Ne bið seo synfulle sawul na mid ealle to nahte awend
þeah ðe heo gode adeadod sy: Ac heo bið dead ælcere duguðe. and
gesælðe: and bið gehealden to ðam ecan deaðe: þær þær hio
æfre bið on pinungum wuniende: and þeahhwæðere næfre ne
ateorað: hu mæig ðe nu twynian þæs ecan leohtes þeah hit
ungesewenlic sy: þonne ðu hæfst lif of ungesewenlicere saule: and þe
ne twynað nan ðing þæt ðu saule hæbbe: þeah ðu hi geseon ne
mæge;
 160.22. Se blinda þa ða he geseon mihte: þa fylide he þam
hælende;
 160.23. Se man gesihð and filið gode: se ðe can understandan
god: and god weorc wyrhð;
 160.24. Se man gesihð. and nele gode fylian: se ðe understent
good: and nele good wyrcan;
 160.26. Ac uton understandan god: and god weorc wyrcean;
 160.27. Vton behealdan hwider crist gange: and him filian: þæt
is þæt we sceolun smeagan hwæt he tæce. and hwæt him licie: and
þæt mid weorcum gefyllan. swa swa he sylf cwæð: se ðe me þenige.
fylige he me. þæt is geefenlece he me;
 160.30. And onscunige ælc yfel. and lufige ælc god swa swa ic
do;
 160.31. Ne teah crist him na to on þisum life land. ne welan swa
swa he be him sylfum cwæð: deor habbað hola and fugelas habbað nest:
hwær hi restað and ic næbbe hwider ic ahylde min heafod;
 162.1. Swa micel he hæfde swa he rohte: and leofode be oðra
manna hæhtum. se ðe ealle ðing ah;
 162.3. We rædað on cristes bec þæt þæt folc rædde
be him þæt hi woldon hine gelæccan and ahebban to cyninge. þæt he
wære heora heafod for worulde. swa swa he wæs godcundlice;
 162.6. Þa ða crist ongeat þæs folces willan: þa fleah he
anstandende to anre dune: and his geferan gewendon to sæ: and se hælend
wæs up on lande;
 162.8. Þa on niht eode se hælend up on ðam wætere. mid
drium fotum. oð ðæt he com to his leorninccnihtum. þær ðær hi
wæron on reute;
 162.10. He forfleah þone woruldlican wurðmynt: þa ða he
wæs to cyninge gecoren. Ac he ne forfleah na ðet edwit. and þone hosp
þa ða þa iudeiscean hine woldon on rode ahon;
 162.13. He nolde his heafod befon mid gyldenum cynehelme: ac mid
þyrnenum swa swa hit gedon wæs on his þrowunge;
 162.15. He nolde on þisum life rixian hwilwendlice: se ðe
ecelice rixað on heofonum;
 162.16. Nis þeos woruld na ure eþel: ac is ure
wræcsið;
 162.17. For ði ne sceole we na besettan urne hiht on ðisum
swicelum life: Ac sceolon efstan mid godum geearnungum to urum eðele.
þær we to gesceapene wæron. þæt is to heofonan rice;
 162.21. Soðlice hit is awriten: Swa hwa swa wile beon freond
þisre worulde: se bið geteald godes feond;
 162.22. Crist cwæð on sumere stowe. þæt se weg is swiðe
nearu and sticol se ðe læt to heofonan rice: and se is swiðe rum and
smeðe se ðe læt to hellewite;
 162.25. Se weig se ðe læt to heofon rice is for ði nearu and
sticol: for ði þæt we sculon mid earfoðnysse geearnian urne eðel:
gif we hine habban willað: we sceolon lufian mildheortnysse and clænnysse.
and soðfæstnysse. and rihtwisnesse. and eaðmodnysse. and habban soðe
lufe. to gode. and to mannum. and doon ælmyssan be ure mæðe and habban
gemet on urum bigleofan and gehwilce oðre halige þinc began;
 162.31. Þas þing we ne magon doon butan earfoðnyssum: Ac gif
we hi dooð þonne mage we mid þam geswincum ðuruh godes fultum astigan
þone sticolan weig. þe us gelæt to ðam ecan life;
 162.35. Se weig se ðe læt to forwyrde. is for ði brad and
smeðe: for ði þe unlustas gebringað þone mann to forwyrde;
 164.2. Him bið swiðe softe and nan geswinc þæt he gefylle
his galnysse: and druncennysse: and gitsunge begange: and modignysse and þa
unstrangan berype. and don swa hwæt swa hine lyste: Ac þas unðeawas and
oðre swilce gelædað hine buton geswynce to ecum tintregum. buton he
ær his ende yfeles geswice. and god wyrce;
 164.7. Dysig bið se weigferenda man: Se ðe nymð þone
smeðan weig þe hine mislæt: and forlæt þone sticolan weig þe hine
gebrincð to ðære byrig;
 164.9. Swa eac we beoð soðlice ungerade: Gif we lufiað þa
scortan softnysse: and þa hwilwendlican lustas to ðan swiðe þæt hi
us gebringan: to ðam ecum pinungum;
 164.12. Ac uton niman þone earfoðran weig. þæt we her sume
hwile swincon: to ðy þæt we ecelice beon buton geswince;
 164.14. Eaðe mihte crist gif he wolde on þisum life wunian.
butan earfoðnyssum. and faran to his ecan rice. buton þrowunge. and buton
deaðe: ac he nolde;
 164.16. Be ðan cwæð petrus se apostol: Crist þrowade for
us and sealde us bisne: þæt we scolon fylian his fotswaðum;
 164.18. Þæt is þæt we sceolon sum ðing þrowian for
cristes lufon. and for urum synnum;
 164.20. Wel þrowað se mann. and gode gecwemelice se ðe winð
ongean leahtras and godnysse gefremað. swa swa he fyrmest mæig;
 164.22. Se ðe nan þincg nele on ðisum life þrowian: he
sceal þrowian unðances wersan þrowunge on ðam toweardan life. Nu
genealæcð clæne tid. and halig: on ðære we sceolon ure gimeleaste
gebetan;
 164.26. Cume for ði gehwa cristenra manna. to his scrifte: and
his digelan gyltas geandette;
 164.27. And be his lareowes tæcunge gebete: and tihte ælc
oðerne to gode mid godre gebisnunge: þæt eal folc cweðe be us swa swa
be ðam blindan gecweden wæs: þa ða his eagan wæron onlihte:
þæt is eal folc þe þæt wundor geseah. herede god. se ðe leofað
and rixað a butan ende. AMEN.

END_TEXT
START_TEXT

ÆCHom I, 11
B1.1.12.
First Sunday in Lent: Text from Clemoes 1955-6, 163-78.



 166.1. <foreign>dominica 1 in qvadragessima ductus est iesus in desertum ab
spiritu. et reliqua</foreign>;
 166.3. Ic wolde eow trahtnian þis godspel þe man nu beforan eow
rædde: ac ic ondræde þæt ge ne magon þa miclan deopnesse þæs
godspelles swa understandan swa hit gedauenlic sy. Nu bidde ic eow þæt ge
beon geþyldige on eowrum geþance oð þæt we þone traht mid godes
fylste oferrædan magon;
 166.8. Se hælend wæs gelæd fram ðam halgan gaste to anum
westenne: to ðy þæt he wære gecostnod fram deofle;
 166.9. And he ða fæste feowertig daga and feowertig nihta. swa
þæt he ne onbyrigde ætes ne wætes on eallum þam fyrste: ac
syþðan him hingrode;
 166.12. Þa genealæhte se costnere: and him to cwæð;
 166.13. Gyf ðu sy godes sunu: cweð to þysum stanum þæt
hie beon awende to hlafum;
 166.14. Þa andwyrde se hælend and cwæð;
 166.15. Hit is awriten;
 166.15. Ne leofað se man na be hlafe anum: ac leofað be eallum
þam wordum þe gað of godes muðe;
 166.16. Þa genam se deoful hine. and gesette hine uppon þam
scylfe þæs heagan temples and cwæð;
 166.18. Gif ðu godes sunu sy feal nu adun. hit is awriten:
þæt englum is beboden be ðe þæt hi þe on hyra handum ahebban.
þæt ðu furðon ne þurfe þinne fot æt stane ætspyrnan;
 166.21. Þa cwæð se hælend eft him to;
 166.22. Hit is awriten: ne fanda þu þines drihtnes;
 166.22. Þa genam se deoful hine eft. and gesette hine uppon anre
swiðe heahre dune. and æteowde him ealles middaneardes welan and his
wuldor. and cwæð him to;
 166.25. Ealle ðas þincg ic forgife ðe: gif ðu wilt feallan
to minum fotum and gebiddan ðe to me;
 166.26. Ða cwæð se hælend him to. Ga þu underbæc.
sceocca: hit is awriten: Gehwa sceal hine gebiddan to his drihtne anum. and him
anum þeowgian;
 166.29. Þa forlet se deoful hine: and him comon englas to and him
þenedon;
 166.31. Se halga gast lædde þone hælend to þam westene to
ðy þæt he ðær gecostnod wære;
 166.32. Nu wundrað gehwa hu se deoful dorste genealæcan to
ðam hælende þæt he hine costnode;
 168.1. Ac he ne dorste cristes fandian gif him alyfed nære. Se
hælend com to mancynne. for ði þæt he wolde ealle ure costnunga
oferswiðan. mid his costnungum: and oferswiðan urne þone ecan deað mid
his hwilwendlicum deaðe;
 168.4. Nu wæs he swa eaðmod þæt he geðafode þam
deofle þæt he his fandode. and he geþafode lyþrum mannum þæt hi
hine ofslogon;
 168.7. Deoful is ealra unrihtwisra manna heafod: and þa yfelan
men sint his lyma;
 168.8. Nu geþafode god þæt þæt heafod hine costnode:
and þæt ða lymu hine ahengon;
 168.10. Þam deofle wæs micel twynung hwæt crist wære:
his lif næs na gelogod swa swa oðra manna lif: Crist ne æt mid
gifernysse. ne he ne dranc mid oferflowednysse: ne his eagan ne ferdon
worigende geond mislice lustas: þa smeade se deoful hwæt he wære:
hwæðer he wære godes sunu se ðe mancynne behaten wæs. Cwæð
ða on his geþance þæt he fandian wolde hwæt he wære;
 168.16. Þa fæste crist feowertig daga and feowertig nihta. on
an. þa on eallum ðam fyrste ne cwæð se deoful to him þæt he etan
scolde. for ðan þe he geseh þæt him nan ðincg ne hingrode. eft þa
ða criste hingrode æfter swa langum fyrste þa wende se deoful soðlice
þæt he god nære: and cwæð to him;
 168.21. Hwi hingrað ðe: gif ðu godes sunu sy. wend þas
stanas to hlafum. and et;
 168.23. Eaðe mihte god se ðe awende wæter to wine. and se
ðe ealle gesceafta of nahte geworhte: eaðelice he mihte awendan þa stanas
to hlafum: ac he nolde nan ðing doon be ðæs deofles tæcunge;
 168.26. Ac cwæð him to andsware;
 168.26. Ne leofað na se mann. be hlafe anum: ac leofað be ðam
wordum þe gað of godes muðe;
 168.28. Swa swa þæs mannes lichama leofað be hlafe: swa
sceal his sawul lybban be godes wordum: þæt is be godes lare. þe he
þurh wisum mannum on bocum gesette;
 168.30. Gif se lichama næfð mete. oððe ne mæg mete
þicgean. þonne forweornað he and adeadað: swa eac seo sawul gif heo
næfð þa halgan lare: Heo bið þonne weornigende. and mægenleas;
 168.33. Þurh þa halgan lare. heo bið strang and onbryrd to
godes willan;
 168.35. Þa wæs se deofel æne oferswyðed fram criste;
 168.35. And he ða hine genam and bær up on ðam temple. and
hine gesette æt þam scylfe. and cwæð to him: gif ðu godes sunu sy.
sceut adun. for ðan ðe englum is beboden be ðe þæt hi ðe on handum
ahebban þæt ðu ne ðurfe þinne fot æt stane ætspurnan;
 170.4. Her began se deoful to reccenne halige gewritu. and he leah
mid ðære race: for ðan þe he is leas and nan soðfæstnys nis on
him: ac he is fæder ælcere leasunge;
 170.6. Næs þæt na gewriten be criste. þe he ða sæde:
ac is awriten be halgum mannum: hi behofiað engla fultummes on ðisum life.
þæt se deoful hi costnian ne mote. swa swiðe swa he wolde;
 170.9. Swa hold is god mancynne þæt he hæfð geset his
englas us to hyrdum. þæt hy ne sceolon na geþafian þam reðum deoflum
þæt hi us fordon magon;
 170.12. Hi moton ure afandian: ac hi ne moton us nydan to nanum
yfele: buton we hit sylfe agenes willan doon þurh ða yfelan tyhtincge
þæs deofles;
 170.14. We ne beoð na fulfremede: butan we beon afandode: þurh
ða fandunge we sceolon geðeon. gif we æfre wiðsacað deofle and
eallum his larum. and gif we genealæcað urum drihtne mid geleafan. and
lufe. and godum weorcum: gif we hwær aslidon arison eft þærrihte. and
betan georne þæt ðær tobrocen byð;
 170.20. Crist cwæð þa to þam deofle. ne sceal man fandian
his drihtnes;
 170.21. Þæt wære swiðe gilplic dæd. gif crist scute
þa adun. þeah ðe he eaðe mihte butan awyrdnesse his lima nyðer
asceotan. se ðe gebigde þone heagan heofenlican bigels: ac he nolde nan
ðincg don mid gylpe for ðan ðe se gilp is an heafodleahter: þa nolde he
adun asceotan. for ðon ðe he onscunode þone gilp;
 170.26. Ac cwæð ne sceal man his drihtnes fandian;
 170.27. Se man fandað his drihtnes. se ðe mid dyslicum truwan.
and mid gilpe. sum wunderlic þinc on godes naman don wyle: oððe se þe
sumes wundres dyslice. and butan neode. æt gode abiddan wile;
 170.30. Þa wæs se deoful oðre siðe þurh cristes geþyld
oferswiðed;
 170.32. Þa genam he hine eft. and abær hine uppon anre dune:
and æteowde him ealles middaneardes welan. and his wuldor. and cwæð to
him;
 170.34. Ealle ðas þincg ic forgife ðe;
 170.34. Gif ðu wilt afeallan to minum fotum. and þe to me
gebiddan;
 170.35. Dyrstelice spræc se deoful her. swa swa he ær
spræc .þa ða he on heofenum wæs. þa ða he wolde dælan heofonan
rice. wið his scyppend. and beon gode gelic: ac his dyrstignyss hine awearp
þa into helle: and eac nu his dyrstignys hine genyðerode. þa þa he
þurh cristes þrowunge forlet mancynn of his anwealde;
 172.5. He cwæð. þas ðincg ic forgife ðe: him ðuhte
þæt he ahte ealne middaneard. for ðon þe him ne wiðstod nan man
ær ðan ðe crist com: þe hyne gewylde;
 172.8. Hit is awriten on halgum bocum;
 172.8. Eorðe. and eal hyre gefyllednyss. and eal imbhwyrft. and
þa ðincg þe on þam wuniað. ealle hit sindon godes æhta. and na
diofles;
 172.10. Þeahhwæðere. crist cwæð on his godspelle be
ðam deofle: þæt he wære middaneardes ealdor: and he sceolde beon ut
adræfed;
 172.12. He is þæra manna ealdor. þe lufiað þisne
middaneard. and ealne heora hiht on ðisum life besettað. and heora scyppend
forseoð;
 172.15. Ealle gesceafta. sunne. and mona and ealle tunglan. land.
and sæ. and nytenu. ealle hi þeowiað hyra scyppende: for ðon þe hi
farað æfter godes dihte;
 172.17. Se lyþra man ana þonne he forsihð godes beboda: and
fulgæð deofles willan. oððe þurh gitsunge. oððe þurh leasunge.
oððe ðurh graman. oððe þurh oðrum leahtrum. þonne bið he
deofles þeowa: þonne he deofle gecwemð: and þone forsihð þe hine
geworhte;
 172.22. Crist cwæð þa to ðam deofle. ga ðu underbæc
scucca;
 172.23. Hit is awriten: Man sceal hine gebiddan to his drihtne. and
him anum þeowgean. he cwæð to ðam deofle ga ðu underbæc. deofles
nama is gereht niðerhreosende;
 172.33. Niðer he ahreas and underbæc he eode fram frymðe his
anginnes;
 172.34. Þa ða he wæs ascyred fram ðære heofenlican
blisse;
 174.1. Onhinder he eode eft þurh cristes tocyme: onhinder he
sceal gaan on domes dæge: þonne he bið belocen on hellewite. on ecum
fyre: he and ealle his geferan. and hi næfre syððan ut brecan ne magon;
 174.4. Hit is awriten on ðære ealdan æ. þæt nan mann
ne sceal hine gebiddan to nanum deofelgylde. ne to nanum þinge buton to gode
anum. for ðon þe nan gesceaft nis wyrðe þæs wyrðmyntes buton se
ana. se ðe scyppend is ealra þinga. to him anum we scolun us gebiddan: he
ana is soð hlaford and soð god;
 174.9. We biddað þingunga æt halgum mannum þæt hi
sceolon us þingian to heora drihtne and to urum drihtne: Ne gebidde we na
þeahhwæðere us to him swa swa we to gode doð: ne hi þæt
geþafian nellað: Swa swa se engel cwæð to iohanne þam apostole. þa
ða he wolde feallan to his fotum;
 174.14. He cwæð ne do þu hit na. þæt ðu to me abuge.
Ic eom godes þeowa swa swa ðu. and þine gebroðra: gebide ðe to gode
anum;
 174.17. Þa forlet se deoful crist. and him comon englas to. and
him ðenedon;
 174.18. He wæs gecostnod swa swa man: and æfter ðære
costnunge him comon halige englas to. and him ðenedon swa swa heora
scyppende;
 174.20. Buton se deofol gesawe þæt crist mann wære: Ne
gecostnode he hine: and buton he soð god wære noldon þa englas him
þenian;
 174.22. Micel wæs ures hælendes eaðmodnyss. and his
geðyld on þisre dæde;
 174.24. He mihte mid anum worde besencan þone deoful. on
ðære deopan nywelnysse: ac he ne æteowde his mihte. ac mid halgum
gewritum he andwyrde þam deofle. and sealde us bysne mid his geðylde.
þæt swa oft swa we fram þwyrum mannum ænig ðing þrowiað:
þæt we scolon wendan ure mod to godes lare swiðor þonne to ænigre
wrace;
 174.30. On ðreo wisan bið deofles costnung: þæt is on
tyhtinge. on lustfullunge on geðafunge;
 174.31. Deofol tyht us to yfele: ac we sculon hit onscunian. and ne
genyman nane lustfullunge to ðære tyhtinge: gif þonne ure mood nimð
gelustfullunge. þonne sceole we huru wiðstandan. þæt ðær ne beo
nan geþafung to ðam yfelum weorce;
 174.35. Seo yfele tyhting is of deofle: þonne bið oft þæs
mannes mood gebiged to ðære lustfullunge: Hwilon eac aslit to ðære
geþafunge. for ðon þe we sind of synfullum flæsce acennede;
 176.3. Næs na se hælend on ða wisan gecostnod. for ðan
þe he wæs of mædene acenned buton synne. and næs nan ðincg
þwyrlices on him;
 176.5. He mihte beon gecostnod þurh tihtinge: ac nan lustfullung
ne hrepede his mood;
 176.7. Þær næs eac nan geþafung: for ðan þe ðær
næs nan lustfullung: ac wæs þæs deofles costnung for ðy eall
wiðutan. and nan þincg wiðinnan;
 176.9. Ungewiss com se deoful to criste: and ungewis he eode aweg.
for ðon þe se hælend ne geswutelode na him his mihte: ac oferdraf hine
geþyldelice: mid halgum gewritum;
 176.13. Se ealda deoful gecostnode urne fæder adam on ðreo
wisan: ðæt is mid gifernesse. and mid idelum wuldre. and mid gitsunge: and
þa wearð he oferswiðed. for ðon þe he geþafode. þam deofle. on
eallum ðam þrim costnungum;
 176.16. Þurh gifernysse he wæs oferswyðed þa ða he
þurh deofles lare æt þone forbodenan æppel;
 176.18. Þurh ydelum wuldre he wæs oferswiðed: þa ða he
gelyfde þæs deofles wordum þa ðe he cwæð;
 176.20. Swa mære ge beoð swa swa englas gif ge of ðam treowe
etað: and hi ða gelyfdon his leasvngum. and woldon mid ydelum gylpe beon
beteran þonne hi gesceapene wæron. þa wurdon hi wyrsan;
 176.23. Mid gitsunge he wæs oferswiðed. þa þa se deofol
cwæð him to: and ge habbað gescad ægðer ge godes ge yfeles;
 176.25. Nis na gitsung on feo anum: ac is eac on gewilnunge micelre
geðincgðe;
 176.27. Mid ðam ylcum þrim ðingum. þe se deoful þone
frumscapenan man oferswiðde: Mid ðam ylcum crist oferswyðde hine and
astrehte;
 176.29. Ðurh gifernesse fandode se deofol cristes þa þa he
cwæð: Cweð to ðisum stanum þæt hi beon to hlafum awende. and et;
 176.31. Þurh ydelum wuldre he fandode his: þa ða he hine
tyhte þæt he scolde sceotan nyþer of ðæs temples scylfe;
 176.33. Þurh gitsunge he fandode his þa þa he mid leasunge
him behet ealles middaneardes welan: gif he wolde feallan to his fotum;
 176.35. Ac se deoful wæs ða oferswiðed þurh crist on ðam
ylcam gemetum þe he ær adam oferswiðde: þæt he gewite fram urum
heortum: Mid ðam Infære gehæft. mid ðam ðe he in afaren wæs. and
us gehæfte;
 178.4. We gehyrdon on ðisum godspelle. þæt ure drihten
fæste feowertig daga and feowertig nihta on an;
 178.5. Þa ða he swa lange fæste. ða geswutelode he ða
miclan mihte: his godcundnysse: þurh ða he mihte on eallum þisum
andweardan life buton eorðlicum mettum lybban. gif he wolde;
 178.8. Eft þa ða him hingrode. þa geswutelode he. þæt he
wæs soð mann and for ði metes behofode;
 178.10. Moyses se heretoga fæste eac feowertig daga. and
feowertig nihta. to ðy þæt he moste underfon godes æ: ac he ne
fæste na þurh his agene mihte: ac þurh godes;
 178.13. Eac se witega helias. fæste eallswa lange: eac þurh
godes mihte. and syððan wæs genumen. butan deaðe of ðisum life;
 178.16. Nu is ðis fæsten eallum cristenum mannum geset to
healdenne: on ælces geares ymbryne: ac we moton ælce dæg ures metes
brucan mid forhæfednysse: þæra metta þe alyfede sind;
 178.19. Hwi is þis fæsten þus geteald: þurh feowertig
daga. On eallum geare sind getealde þreo hund daga and fif and sixtig daga.
þonne gif we teoðiað þas gearlican dagas. þonne beoð þær six
and þrittig teoðincgdagas: and fram þisum dæge oð ðam halgum
easterdæge: Sind twa and feowertig daga: do þonne þa six sunnandagas of
ðam getæle. þonne beoð þa six and þrittig. þæs geares
teoðingdagas us to forhæfednysse getealde;
 178.27. Swa swa godes æ us bebyt þæt we scolon ealle þa
ðinc þe us gescotað of ures geares teolunge gode þa teoðunge syllan:
Swa we scolon eac on ðisum teoðingdagum urne lichaman mid forhæfednysse
gode to lofe teoðian;
 178.30. We sculon us gearcian on eallum þingum swa swa godes
þegnas æfter ðæs apostoles tæcunge: on miclum geþylde: and on
halgum wæccum: on fæstenum: on clænnysse. modes and lichaman. for ði
læsse pleoh. bið þam cristenum menn þæt he flæsces bruce:
þonne he on ðisre halgan tide wifes bruce;
 180.1. Lætað aweg. ealle saca. and ælc geflit. and
gehealdað þas tid mid sibbe. and mid soðre lufe: For ðon ne bið nan
fæsten gode andfenge buton sybbe. and doð swa swa god tæhte;
 180.4. Tobræc ðinne hlaf: and syle ðone oðerne dæl:
hungrium menn;
 180.5. And læd into ðinum huse. wædlan. and þa earman.
ælfremedan menn: and gefrefra hi mid ðinum godum;
 180.6. Þonne ðu nacodne geseo: scryd hine. and ne forseoh ðin
agen flæsc;
 180.7. Se mann þe fæst butan ælmessan: he deð swilce he
sparige his mete. and eft. ett þæt he ær mid forhæfdnysse foreode:
ac þæt fæsten tælð god;
 180.10. Ac gif ðu fæstan wille gode to gecwemednysse. þonne
gehelp ðu earmra manna mid þam dæle ðe ðu ðe sylfum oftihst: and
eac mid maran gif ðe to onhagie;
 180.13. Forbugað ydele spellunge. and dyslice blissa. and
bewepað eowre synna: for ðan þe crist cwæð. wa eow þe nu
hlihgað: Ge scolon heofian. and wepan;
 180.15. Eft he cwæð;
 180.15. Eadige beoð þa ðe nu wepað: for ðon þe hi
scolon beon gefrefrode;
 180.17. We lybbað mislice on twelf monðum: nu scole we ure
gymeleaste on þisne timan geinnian and lybban gode: We ðe oðrum timan us
sylfum leofodon;
 180.19. And swa hwæt swa we doð to goode: uton don þæt
buton gylpe. and idelre herunge;
 180.21. Se man þe for gilpe hwæt to goode deð: him sylfum to
herunge: næfð he ðes nane mede æt gode: ac hæfð his wite;
 180.23. Ac uton don swa swa god tæhte: þæt ure goodan weorc
beon. on ða wison mannum cuðe: þæt hi magon geseon ure godnysse: and
þæt hi wuldrian. and herion urne heofenlican fæder god ælmihtinne:
se ðe us forgilt mid hundfealdum swa hwæt swa we doð earmum mannum for
his lufon: se ðe leofað and rixað a butan ende. AMEN;

END_TEXT
START_TEXT

ÆCHom I, 12
B1.1.13.
Mid-Lent Sunday: Text from Clemoes 1955-6, 179-88.



 180.29. <foreign>DOMINICA IN MEDIA QVADRAGESSIMA Abiit iesus trans mare
galilee. et reliqua</foreign>;
 180.31. Se hælend ferde ofer þære galileiscan sæ þe is
gehaten tyberiadis. and him filigde micel meniu: for ðon þe hi beheoldon
þa tacna þæ he worhte. ofer ðam untrumum mannum;
 182.1. Þa astah se hælend. upon anre dune. and þær sæt
mid his leorningcnihtum: and wæs þa swiðe gehende seo halige eastertid;
 182.4. Ða beseh se hælend up and geseah þæt ðær
wæs micel mennisc toweard: and cwæð to anum his leorningcnihta: Se
wæs gehaten philippus: mid hwam mage we bicgan hlaf þisum folce? þis he
cwæð to fandunga. þæs leorningcnihtes: he sylf wiste hwæt he don
wolde;
 182.8. Ða andwyrde philippus;
 182.9. Þeah her wæron gebohte twa hund peningwurð hlafes: ne
mihte furðon heora ælc. anne bitan of ðam gelæccan;
 182.11. Þa cwæð an his leorningcnihta: se hatte andreas.
petres broður: her berð an cnapa fif berne hlafas. and twegen fixas: ac to
hwan mæg þæt to swa miclum. werode? þa cwæð se hælend doð
þæt ðæt folc sitte. and þær wæs micel gærs on ðære
stowe: myrige on to sittenne and hi ða ealle sæton: swa swa mihte beon fif
þusend wera;
 182.16. Ða genam se hælend þa fif hlafas. and bletsode: and
tobræc and todælde betwux þæm sittendum;
 182.18. Swa gelice eac þa fixas todælde. and hi ealle genoh
hæfdon;
 182.19. Ða ða hi ealle fulle wæron þa cwæð se
hælend to his leorningcnihtum;
 182.20. Gaderiað ða lafe. þæt hi ne losian and hi ða
gegadredon þa bricas. and gefyldon twelf wilian: mid ðære lafe;
 182.22. Þæt folc ða ðe þis tacen geseah. cwæð
þæt crist wære soð witega. se ðe wæs toweard. to þisum
middangearde;
 182.25. Seo sæ þe se hælend oferferde getacnað þas
andweardan woruld: to þære com crist and oferferde: þæt is þæt
he com to þisre worulde on menniscnysse. and þis lif oferferde;
 182.27. He com to deaðe;
 182.28. And of deaðe aras. and stah uppon anre dune and þær
sæt mid his leorningcnihtum: for ðon þe he astah up to heofenum. and
þær sit nu ða mid his halgum;
 182.30. Rihtlice is seo sæ wiðmeten þisre worulde. for ðon
þe heo is hwiltidum smylte. and myrige on to rowenne hwilon eac swiðe hreoh
and egeful on to beonne;
 182.33. Swa is þeos woruld. hwiltidon heo is gesundful. and
myrige on to wunienne: hwilon heo is eac swiðe styrnlic: and mid mislicum
þingum gemenged: Swa þæt heo foroft bið swiðe unwynsum on to
eardigeanne;
 184.2. Hwilon we beoð hale hwilon untrume;
 184.2. Nu bliðe and eft on micelre unblisse;
 184.3. For ði is þis lif swa we ær cwædon þære
sæ. wiðmeten;
 184.5. Þa se hælend gesæt uppon þære dune þa ahof he
up. his eagan and geseh þæt ðær wæs micel mennisc toweard;
 184.6. Ealle þa þe him to cumað þæt is þa ðe bugað
to rihtum geleafan: þa gesihð se hælend. and þam he gemiltsað: and
heora mod onliht mid his gife. þæt hi magon him to cuman buton gedwylde;
 184.10. And þam he forgifð þone gastlican fodan. þæt hi
ne teorian be wege;
 184.11. Þa ða he axode philippum hwanon hi mihton hlaf þam
folce gebicgan: þa geswutelode he philippes nytennysse;
 184.13. Wel wiste crist hwæt he don wolde. and he wiste þæt
philippus þæt nyste;
 184.14. Ða cwæð andreas þæt an cnapa þær bære
fif berene hlafas. and twegen fixas;
 184.15. Þa cwæð se hælend. doð þæt þæt folc
sitte: and swa forð on swa we eow ær rehton;
 184.17. Se hælend geseah þæt hungrie folc. and he hi
mildheortlice fedde. ægðer ge þurh his godnysse ge ðurh his mihte;
 184.19. Hwæt mihte seo godnys ana. butan þær wære miht
mid þære goodnysse? His discipuli woldon eac þæt folc fedan: ac hi
næfdon mid hwam;
 184.21. Se hælend hæfde þone goodan willan to ðam fostre.
and þa mihte to ðære fremminge;
 184.24. Fela wundra worhte god. and dæghwamlice wyrhð: Ac ða
wundra sind swiðe awacode. on manna gesihðe: for ðan þe hi sind swiðe
gewunelice;
 184.26. Mare wundor is þæt god ælmihti. ælce dæig fet
ealne middaneard. and gewissað þa godan. þonne þæt wundor wære
þæt he ða gefylde fif þusend manna mid fif hlafum: Ac þæs
wundrodon men na for ði þæt hit mare wundor wære. ac for ði
þæt hit wæs ungewunelic;
 184.30. Hwa sylð nu wæstm urum æcerum: and gemænigfylt
þæt gerip of feawum cornum. buton se ðe þa gemænigfylde þa fif
hlafas;
 184.33. Seo miht wæs þa on cristes handum and þa fif hlafas
wæron swilce hit sæd wære: Na on eorðan besawen. ac gemænifyld
fram þam þe eorðan geworhte;
 186.1. Ðis wundor is swiðe micel and deop on getacnungum;
 186.1. Oft gehwa gesihð fægere stafas awritene. þonne
herað he ðone writere and þa stafas and nat hwæt hi mænað;
 186.3. Se ðe cann þæra stafa gescead. he herað heora
fægernysse. and ræt þa stafas. and understent hwæt hi gemænað;
 186.5. On oðre wisan we scawiað metinge. and on oðre wisan
stafas. ne gæð na mare. to metinge buton þæt ðu hit geseo. and
herige;
 186.7. Nis na genoh þæt ðu stafas scawie. buton þu hi eac
ræde. and þæt andgit understande;
 186.9. Swa is eac on ðam wundre þe god worhte mid þam fif
hlafum. ne bið na genoh þæt we ðæs tacnes wundrian. oððe þurh
þæt god herian buton we eac þæt gastlice andgit understandon;
 186.13. Þa fif hlafas þe se cnapa bær. getacniað þa fif
bec þe moyses se heretoga sette on ðære ealdan æ;
 186.14. Se cnapa þe hi bær. and heora ne onbirigde. wæs
þæt iudeisce folc þe ða fif bec rædde. and ne cuðe þæron nan
gastlic andgit. ær ðan þe crist com and þa bec geopenade. and hyra
gastlice andgit onwreah. his leorningcnihtum. and hi syððan eallum
cristenum folce;
 186.19. We ne magon nu ealle þa fif bec areccan: Ac we secgað
eow þæt god sylf hi dihte and moyses hi awrat to steore and to lare þam
ealdan folce israhel: and eac us on gastlicum andgite;
 186.22. Þa bec wæron awritene be criste ac þæt gastlice
andgit wæs ðam folce digle oð þæt crist sylf com to mannum. and
geopenade þæra boca diglnysse: æfter gastlicum andgite he tobræc
þa fif hlafas. and sealde his leorningcnihtum. and het beran þam folce: for
ðan þe he tæhte him þa gastlican lare. and hi ferdon geond ealne
middaneard. and bodedon swa swa him crist sylf tæhte;
 186.30. Mid þam þe he tobræc þa hlafas þa wæron hi
gemænigfealde. and weoxon him on handum for ðon þe ða fif bec wurdon
gastlice asmeade and wise lareowas hi trahtnodon and setton of ðam bocum
manega oðre bec: and we mid þæra boca lare beoð dæghwamlice
gastlice gereordode;
 188.4. Ða hlafas wæron berene: bere is swiðe earfoðe to
gearcigenne: and þeahhwæðre fet þone mann þonne he gearo bið;
 188.6. Swa wæs seo ealde .æ. swiðe earfoðe and digle to
understandenne: ac þeahhwæðere þonne we cumað to ðam smedman.
þæt is to ðære getacnunge þonne gereordað heo ure mod and
gestrangað. mid ðære digelan lare;
 188.9. Fif hlafas þær wæron. and fif ðusend manna
þær wæron gereordode: for ðan ðe þæt iudeisce folc wæs
underþeodd godes .æ. þe stod on fif bocum awriten;
 188.12. Þa ða crist axode philippum and he his afandode swa swa
we ær ræddon þa getacnode he mid þære acsunge þæs folces
nytennysse. þe wæs under ðære æ. and ne cuðe þæt gastlice
andgit þe on ðære æ. bediglod wæs;
 188.16. Ða twegen fixas getacnodon. sealmsang. and þæra
witigena cwydas: an ðære gecydde. and bodode cristes tocyme mid
sealmsange: and oðer mid witegunge;
 188.18. Nu sind þa twa gesetnyssa þæt is sealmsang. and
witegung. swilce hi syflinge wæron to ðam fif berenum hlafum: þæt is
to ðam fif ælicum bocum;
 188.21. Þæt folc þe ðær gereordode. sæt uppon þam
gærse;
 188.22. Þæt gærs getacnode flæsclice gewilnunge: Swa swa
se witega cwæð: ælc flæsc is gærs and þæs flæsces wuldor
is swilce wyrta blostm;
 188.24. Nu sceal gehwa se ðe wile sittan æt godes gereorde.
and brucan þære gastlican lare. oftredan þæt gærs. and ofsittan:
þæt is þæt he sceal. þa flæslican lustas gewyldan: and his
lichaman to godes þeowdome symle gebigean;
 188.28. Ðær wæron getealde æt þam gereorde fif
þusend wera: for ðan þe ða menn þe to ðan gastlican gereorde
belimpað sceolon beon werlice geworhte: Swa swa se apostol cwæð;
 188.31. He cwæð beoð wacole. and standað on geleafan. and
onginnað werlice. and beoð gehyrte;
 188.32. Þeah gif wifman bið werlice geworht. and strang to
godes willan: heo bið þonne geteald to ðam werum þe æt godes mysan
sittað;
 188.34. Ðusend getel bið fulfremed. and ne astih nan getel ofer
þæt: mid þæm getæle bið getacnod seo fulfremednyss: þæra
manna þe gereordiað heora saula mid godes lare;
 190.3. Se hælend het ða gegadrian þa lafe þæt he losian
ne scoldon. and hi ða gefyldon twelf wilian mid ðam bricum;
 190.5. Ða lafe þæs gereordes þæt sint þa deopnyssa
þære lare. þe woruldmenn understandan. ne magon: þa scolon þa
lareowas gegadrian. þæt hi ne losian and healdan on heora fætelsum:
þæt is on heora heortum and habban æfre gearo to teonne forð þone
wisdom. and þa lare. ægðer ge ðære ealdan æ. ge ðære
niwan;
 190.10. Hi ða gegaderodon twelf wilian fulle. mid ðam bricum
þæt twelffealde getel. getacnode þa twelf apostolas far ðan þe hi
underfengon þa digelnyssa: þære lare: þe þæt læwede folc
undergitan ne mihte;
 190.14. Þæt folc ða þe þæt wundor geseah: cwædon
be criste þæt he wære soð witega þe toweard wæs;
 190.15. Soð hi sædon sumera þinga: Witega he wæs for
ðan þe he wiste ealle towearde þing: and eac fela þing witegode. þe
beoð gefyllede buton twyn;
 190.18. He is witega and he is ealra wytegena witegung. for ðan
þe ealle witegan be him witegodon;
 190.19. And crist gefylde heora ealra witegunga;
 190.20. Þæt folc geseah ða þæt wundor and hi ðæs
swiðe wundrodon: þæt wundor is awriten and we hit gehyrdon;
 190.22. Þæt ðe on him heora eagan gedydon: þæt deð
ure geleafa on us;
 190.23. Hi hit gesawon. and we his gelyfað þe hit ne gesawon:
and we sind for ðy beteran getealde: swa swa se hælend be us on oðre
stowe cwæð;
 190.25. Eadige beoð þa ðe me ne geseoð. and hi hwæðre
gelyfað on me. and mine wundra mærsiað;
 190.28. Þæt folc cwæð ða be criste þæt he wære
soð witega: Nu cweðe we be criste þæt he is þæs lifiendan godes
sunu. se ðe wæs toweard. to alysenne ealne middangeard. fram deofles
anwealde. and fram hellewite;
 190.31. Þæt folc ne cuðe þæra goda þæt hi
cwædon þæt he god wære. ac sædon þæt he witega wære;
 190.33. We cweðað nu mid fullum geleafan þæt crist is
soð witega and ealra witegena witega: and þæt he is soðlice þæs
ælmihtegan godes sunu: ealswa mihtig swa his fæder: mid þam he leofað
and rixað on annysse þæs halgan gastes: a butan ende on ecnysse. AMEN

END_TEXT
START_TEXT

ÆCHom I, 12 (Pref)
B1.1.13.2.
Mid-Lent Sunday: Text from Clemoes 1955-6, lxxvii-lxxviii, 609.



 64r.4. Ðeos racu stent fullicor on ðære oðre bec. &
we/ hi forbudon on ðysere þy læs þe hit æþryt þ ince gif
heo/ on ægðre bec beo 
 64r.4. Gif hwa smeað hwæt se moyses wære, þonne secge we
þæt he wæs se mann se ðe god spræc to gelomlice. & he wæs
heretoga þæs folces þe god gelædde mid miclum wundrum of egypta
lande. & hi eodon ofer ða readan sæ mid drium fotum. & siððan
god hi fedde feowertig wintra mid heofenlicum mete, & þæs folces
wæs six hund þusend wigendra manna & fif hund manna & fiftig,
ælce dæig. him com to heofonlic mete. ne hi ne eredon. ne ne teolodon. ne
heora reaf næs forwered. binnan þam feowertigum gearum;
 64r.13. Ða sette god æ. þæm folce & het þone
moysen. awritan þæm folce fif ænlice bec. & he wæs þa mid gode
& sette þa fif bec. be godes dihte;
 64r.16. Hu god geworhte heofonas & eorðan. & ealle
gesceafta, & awrat eac on ðære gesetnysse þæt nan man ne scolde
bugan to nanum deofulgilde. ac scolde gehwa hine gebidddan to gode anum. se
ðe ana is soð god;
 64r.19. Ne nan man ne sceolde nemnian godes naman to nanre
ydelnysse, & scolde gehwa freolsian þone sunnandæg. mid arwyrðnysse,
and scolde arwyrðian his fæder. & his moder. & se ðe wyrigð
oððe gremað fæder & moder he bið deaðes scyldig;
 64r.24. He cwæð eac ne hæm ðu unrihtlice Ne ofslyh ðu
mann. ne stala ðu ne beo ðu leasgewita. ne gewilna ðu oðres mannes
wifes. ne ðunege oðres mannes æhta;
 64v.2. Ðas word sindon openlice gesæde, þeahhwæðre. on
ælcum ðæra worda is sum ðincg digle. & behofað smeagunge;

END_TEXT
START_TEXT

ÆCHom I, 13
B1.1.14.
Annunciation: Text from Clemoes 1955-6, 189-203.



 192.3. <foreign>XIII KALENDAS APRILIS ADNVNTIATIO SANCTE MARIÆ Missus
est gabrihel angelus a deo. et reliqua</foreign>;
 192.6. Ure se ælmihtiga scyppend. se ðe ealle gesceafta buton
ælcon antimbre þurh his wisdom gescop. and þurh his willan
geliffæste: he gescop mancynn to ðy. þæt hi scoldon mid
gehyrsumnysse. and eaðmodnysse. þa heofonlican geþincðe geearnian. þe
se deoful mid ofermettum forwyrhte;
 192.10. Ða wearð eac se mann mid deofles lotwrencum bepæht.
swa þæt he tobræc his scyppendes bebod: and wearð deofle betæht
and eal his ofsprincg into hellewite. ða þeahhwæðere ofþuhte þam
ælmihtigum gode ealles manncynnes yrmða. and smeade. hu he mihte his
handgeweorc of deofles anwealde. alysan;
 192.16. For ði him ofhreow þæs mannes: for ðan þe he
wæs bepæht mid þæs deofles searocræftum;
 192.17. Ac him ne ofhreow na þæs deofles hryre. for ðan þe
he næs þurh nane tihtinge forlæred: ac he sylf asmeade þa
upahefednysse. þe he ðurh. ahreas. and he for þi a on ecnysse wunað on
forwyrde: wælræw deoful;
 192.22. Ða fram frymðe mancynnes. cydde se ælmihtiga god:
hwilon þurh getacnungum: hwilon þurh witegungum. þæt he wolde mancynn
ahreddan: þurh ðone þe he ealle gesceafta mid geworhte. þurh his agen
bearn;
 192.25. Nu wæron ða witegunga swiðe mænigfealdlice
gesette on halgum gewritum. ær þan ðe se godes sunu menniscnysse
underfenge: sume wæron eac be ðære eadigan marian gewitegode: an
ðæra witegunga is. yssaie. se awrat betwux his witegungum þus
cweðende;
 192.30. Efne sceal mæden geeacnian on hyre innoðe. and acennan
sunu. and his nama bið geciged emmanuhel þæt is gereht on urum
geðeode: god is mid us;
 194.1. Eft ezechiel se witega. geseah on his witegunge an belocen
geat on godes huse. and him cwæð to sum engel;
 194.3. Þis geat ne bið nanum men geopenod. ac se hlaford ana
færð in þurh þæt geat. and eft ut færð. and hit bið belocen
on ecnysse: ðæt beclysede geat on godes huse getacnode þone halgan
mægðhad þære eadigan marian: Se hlaford. ealra hlaforda hlaford.
þæt is crist. becom on hyre innoð and þurh hi on menniscnysse wearð
acennyd. and þæt geat bið belocen on ecnysse. þæt is þæt maria
wæs mæden ær ðære cynninge. and mæden on ðære cynninge:
and mæden æfter þære cenninge: Þa witegunga. be cristes
acennednysse. and be þære eadigan marian mægðhade. sindon swiðe
menigfealdlice on ðære ealdan æ. gesettte. and se ðe hi asmeagan
wile: þær he hi afint mid micelre genihtsumnysse;
 194.15. Eac se apostol paulus cwæð: þa ða þæra tida
gefyllednys com. þa sende god fæder his sunu to mancynnes alysednysse;
 194.17. Seo wurðfulle sand wearð on ðisum dæge gefylled.
swa swa cristes boc us gewissað. þus cweðende;
 194.19. Godes heahengel gabrihel wæs asend fram gode to
ðære galileiscan byrig nazareð: to ðam mædene þe wæs maria
gehaten: and heo asprang of dauides cynne þæs mæran cyninges;
 194.22. And heo wæs beweddod þam rihtwisan Iosephe;
 194.23. <foreign>Luke 1</foreign> ða stop se engel gabrihel to þam mædene and
cwæð hyre to;
 194.23. <foreign>Luke 1</foreign> <foreign>Aue</foreign>. þæt is on urum gereorde gretingword;
 194.23. <foreign>Luke 1</foreign> <foreign>Aue gratia plena dominus tecum benedicta tu In
mulieribus</foreign>;
 194.23. <foreign>Luke 1</foreign> Beo ðu gesund. þu eart afylled mid godes gife.
and god is mid þe: and þu eart gebletsod betwux wimmannum;
 194.23. <foreign>Luke 1</foreign> Þa ða þæt mæden þas word gehyrde.
þa wearð heo astyred: and smeade hwæt seo greting wære;
 194.23. <foreign>Luke 1</foreign> þa cwæð se engel to hyre: Ne beo ðu na
afyrht maria. þu hæfst micele gyfe mid gode;
 194.23. <foreign>Luke 1</foreign> Efne þu scealt geeacnian on ðinum innoðe.
and þu acenst sunu. and þu hætst his naman hiesus;
 194.23. <foreign>Luke 1</foreign> ðes bið mære and micel: and he bið
geciged. sunu þæs hehstan;
 194.23. <foreign>Luke 1</foreign> and him bið forgifen dauides cynesetl: and he
rixað on ecnysse. ofer Iacobes hired: and ne bið nan ende his rices;
 194.23. <foreign>Luke 1</foreign> ða andwyrde maria þam engle;
 194.23. <foreign>Luke 1</foreign> Hu mæg þis gewurðan: for ðan þe ic ne
bruce nanes weres? ða andwyrde se engel;
 194.23. <foreign>Luke 1</foreign> Se halga gast becymð on ðe: and miht þæs
hehstan oferscadewað þe: for ði eac. þæt halige þe of þe bið
acenned. bið geciged godes sunu;
 194.23. <foreign>Luke 1</foreign> and efne þin mage elisabeð geeacnode and sceal
acennan cild on hyre ylde. þe ær on geogoðe ne mihte. ac wæs gehaten
unwæstmbære: for ðan þe ne bið nan ðing gode unaræfniendlic;
 194.23. <foreign>Luke 1</foreign> ðes monað is se sixta monað. siððan heo
mid cilde wæs;
 194.23. <foreign>Luke 1</foreign> ða cwæð seo eadige maria to ðam engle: Ic
eom godes þinen. getimie me æfter þinum worde;
 194.23. <foreign>Luke 1</foreign> ða gewat se engel of hyre gesihðe;
 194.24. Vre alysednysse angin. we gehyrdon on ðisre
dægðerlicere rædunge: þurh ða we awurpon þa deriendlican
ealdnysse: and we sind getealde betwux godes bearnum þurh cristes
flæsclicnysse;
 194.27. Swiðe þæslic angin menniscre alysednysse wæs
þæt. þa se engel wearð asend fram gode to ðam mædene: to
cyþenne godes acennednysse þurh hi: for ðon þe se forma intinga
mennisces forwyrdes wæs. þa ða se deoful asende oðerne deoful on
nædran anlicnysse to ðam frumscapenan wife euan hi to beswicenne;
 194.32. Vs becom ða deað. and forwyrd. þurh wif: and us becom
eft lif. and hredding þurh wimman;
 194.34. Se heahengel þe cydde þæs hælendes acennednysse.
wæs gehaten gabrihel. þæt is gereht godes strencð;
 196.1. Þone he bodede toweardne. þe se sealmscop mid þisum
wordum herede;
 196.3. Drihten is strang. and mihtig on gefeohte: on ðam gefeohte
buton tweon þe se hælend deoful oferwann. and middaneard him
ætbræd;
 196.6. Maria wæs beweddod iosepe. þam rihtwisan;
 196.6. Hwi wolde god beon acenned of beweddodan mædene? For
miclum gesceade. and eac for neode;
 196.8. Ðæt iudeisce folc heold godes æ. on ðam tyman. seo
æ tæhte. þæt man sceolde: ælcne wimman þe cild hæfde buton
rihtre æwe stænan;
 196.10. Nu þonne gif maria unbeweddod wære. and cild hæfde.
þonne wolde þæt iudeisce folc æfter godes .æ. mid stanum hi
oftorfian;
 196.12. Ða wæs heo þurh godes forescawunga þam rihtwisan
were beweddod. and gehwa wende þæt he þæs cyldes fæder wære. ac
he næs;
 196.15. Ac þa ða ioseph. undergeat þæt maria mid cilde
wæs. þa wearð he dreorig. and nolde hire genealæcan. ac þohte
þæt he wolde hi diglice forlætan;
 196.17. Þa ða Ioseph þis smeade: þa com him to godes engel.
and bebead him þæt he sceolde habban gimene æigðer ge þære
meder. ge ðæs cildes: and cwæð þæt þæt cild nære of
nanum men gestryned: ac wære of ðan halgan gaste;
 196.21. Nis na hwæðere se halga gast cristes fæder;
 196.22. Ac he is genemned to ðære fremminge cristes
menniscnysse: For ðan þe he is willa. and lufu. þæs fæder and
þæs suna;
 196.24. Nu wearð seo menniscnyss. þurh þone miclan willan:
gefremmed. and is þeahhwæðere heora þreora weorc. untodæledlic: hi
sind þry on hadum. fæder and sunu. and halig gast. and an god
untodæledlic on anre godcundnysse;
 196.28. Ioseph ða swa swa him se engel bebead. hæfde gimene
ægþer ge marian. ge ðæs cildes: and wæs hyre gewita þæt heo
mæden wæs: and wæs cristes fosterfæder: and mid his fultume. and
frofre. on gehwilcum þingum him þenode on ðære menniscnysse;
 196.33. Se engel grette marian. and cwæð þæt heo wære
mid godes gife afylled. and hyre wæs god mid. and heo wæs gebletsod
betwux wifum;
 196.35. Soðlice heo wæs mid godes gife afylled: for ðan þe
hyre wæs getiðod þæt heo ðone abær þe astealde ealle gifa: and
ealle soðfæstnyssa;
 198.2. God wæs mid hyre: for ðan þe he wæs on hyre
innoðe belocen: Se ðe belicð ealne middaneard on his anre handa;
 198.4. And heo wæs gebletsod betwux wifum. for ðan þe heo
butan wiflicere bysnunge mid wlite hyre mægðhades: Wæs moder þæs
ælmihtigan godes;
 198.8. Se engel gehyrte hi mid his wordum: and cwæð hyre to.
Efne þu scealt geeacnian on ðinum innoðe. and þu acenst sunu;
 198.10. Oncnawað nu þurh þisum wordum soðne mann acennedne
of mædenlicum lichaman;
 198.11. His nama wæs hiesus. þæt is hælend. for ðan
þe he gehælð ealle ða. þe on him rihtlice gelyfað;
 198.13. Ðes bið mære: and he bið geciged sunu þæs
hehstan;
 198.14. Gelyfað nu þurh þisum wordum þæt he is soð god
of soðum gode. and efenece. his fæder. of ðam he wæs æfre acenned
buton anginne;
 198.16. Crist heold dauides cynesetl: na lichamlice. ac gastlice.
for ðan þe he is ealra cyninga cyning. and rixað ofer his gecorenum
mannum. æigðer ge ofer israhela folce. ge ofer eallum oðrum leodscipum:
ða ðæ on rihtum geleafan wuniað. and crist hi ealle gebrincð to his
ecan rice;
 198.20. Israhel is gecweden. god geseonde: and iacob is gecweden
forscrencend;
 198.22. Nu þa menn þe god geseoð mid heora mode þurh
geleafan: and þa ðe hleahtras forscrencað. hi belimpað to godes rice.
þe næfre. ne ateorað;
 198.25. Ða cwæð maria to ðam engle;
 198.25. Hu mæg þæt beon þæt ic cyld hæbbe. for
ðan ðe ic nanes weres ne bruce? Ic geteohode min lif on mægðhade to
geendigenne;
 198.27. Hu mæg hit þonne gewurðan. þæt ic butan weres
gemanan cynnan scyle? þa andwyrde se engel þam mædene;
 198.29. Se halga gast cymð ufenan ðe. and miht þæs hehstan
oferscadewað ðe;
 198.30. Ðurh ðæs halgan gastes fremminge swa swa we ær
cwædon: Wearð crist acenned. on þære menniscnysse;
 198.32. And maria his moder wæs oferscadewed. þurh mihte
þæs halgan gastes;
 198.34. Hu wæs heo oferscadewod? Heo wæs swa ofersceadewod.
þæt heo wæs geclænsod. and gescyld wið eallum leahtrum. þurh
mihte þæs halgan gastes. and mid heofenlicum gifum gefylled. and
gehalgod;
 200.3. Se engel cwæð: þæt halige þe of þe bið
acenned: bið geciged godes sunu;
 200.4. Witodlice ealle menn beoð swa swa se witega cwæð mid
unrihtwisnysse geeacnode. and mid synnum acennede: ac ure hælend ana: wæs
geeacnod buton unrihtwisnysse. and buton synnum acenned. and he wæs halig.
þærrihte: swa raðe swa he man wæs. and fulfremed god. þæs
almihtigan godes sunu. on anum hade. mann. and god;
 200.10. Ða cwæð maria. to ðam engle. ic eom godes þinen:
getimie me æfter þinum worde;
 200.11. Micel eaðmodnyss. wunode on hyre mode. þa ða heo
þus clypode;
 200.12. Ne cwæð heo na ic eom godes moder. oððe ic eom
cwenn ealles middaneardes. ac cwæð ic eom godes þinen;
 200.14. Swa swa us mynegað þæt halige gewrit þus
cweðende;
 200.15. Þonne þu mære sy: geeaðmed þe sylfne on eallum
þingum and þu gemetst gife: and lean mid gode;
 200.17. Heo cwæð to ðam engle getimige me æfter þinum
worde;
 200.18. Þæt is gewurðe hit swa ðu segst þæt ðæs
ælmihtigan godes sunu becume on minum innoðe. and mennisce edwiste of me
genime: and to alysednysse middangeardes forðstæppe of me. swa swa
brydguma of his brydbedde;
 200.23. Þus becom ure hælend on marian innoð. on ðisum
dæge þe is gehaten: <foreign>annuntiatio sancte marie</foreign>. þæt is marian
bodungdæg. gecweden: On ðam dæge bodade se heahengel: gabrihel þam
clænum mædene. godes tocyme to mannum þurh hi and heo gelyfde þæs
engles bodunge. and swa mid geleafan onfeng god on hyre innoðe. and hine
bær. oð middewintres mæssedæg and hyne ða acende mid soðre
menniscnysse: se ðe æfre wæs wuniende on godcundnysse mid his fæder.
and mid þam halgum gaste. hi þry an god untodæledlic;
 200.33. Nu sægð se godspellere þæt maria ferde æfter
þæs engles bodunge. to hire magan elisabeð: Seo wæs zacharian wif;
 200.35. Hi butu wæron rihtwise: and heoldon godes beboda
untællice;
 202.1. Þa wæron hi buton cilde oð þæt hi wæron
forwerede men: þa com se ylca engel gabrihel to zacharian. Six monðum ær
þan þe he come to marian. and cydde þæt he sceolde be his ealdan wife
sunu habban. Iohannem þone fulluhtere;
 202.5. Ða wearð he ungeleafful þæs engles bodungum;
 202.5. Se engel þa him cwæð to;
 202.6. Nu ðu nelt gelyfan minum wordum. beo ðu dumb oð
þæt þæt cild beo acenned. and he ða adumbode on eallum þam fyrste
for his ungeleaffulnysse;
 202.8. Nu com ða seo eadige maria to his huse. and grette his wif
hyre magan elisabeð;
 202.10. Þa mid ðam þe ðæt wif gehyrde þæs
mædenes gretinge. þa blissode þæt cild iohannes on his moder
innoðe. and seo moder wearð afylled mid þam halgan gaste. and heo clypode
to marian mid micelre stemne: and cwæð;
 202.13. Þu eart gebletsod betwux wifum: and gebletsod is se
wæstm þines innoðes;
 202.15. Hu getimode me þæt mines drihtnes moder wolde cuman to
me? Efne mid þam þe seo stemn þinre gretinge swegde on minum earum. ða
blissode min cild on minum innoðe and hoppode ongean his drihtne. þe ðu
berst on ðinum innoðe;
 202.20. Þæt cild ne mihte na ða gyt mid wordum his hælend
gegretan: ac he gegrette hine mid blissigendum mode;
 202.21. Heo cwæð;
 202.22. Eadig eart ðu maria for ðan þe ðu gelyfdest þam
wordum þe ðe fram gode gebodade wæron. and hit bið gefremmed. swa swa
hit ðe gecyd wæs;
 202.24. Þa sang maria þærrihte þone lofsang þe we
singað on godes circan æt ælcum æfensange;
 202.26. <foreign>Magnificat anima mea dominum</foreign>: and forð oð ende;
 202.27. <foreign>Luke 1</foreign> þæt is min sawul mærsað drihten: and min
gast blissað on minum halwendum gode: for ðan ðe he geseh þa
eaðmodnysse his þinene;
 202.27. <foreign>Luke 1</foreign> Efne nu for ði ealle mægða mancynnes.
hatað me eadige and gesælige and godes mildheortnys is fram mægðe to
mægðe: ofer ða þe hine ondrædað;
 202.27. <foreign>Luke 1</foreign> He gefremode micele mihte on his strencðe. and
tostencte þa modigan;
 202.27. <foreign>Luke 1</foreign> he awearp þa rican. of setle. and he ahof þa
eaðmodan;
 202.27. <foreign>Luke 1</foreign> he gefylde þa hungrian mid his godum and he
forlet þa rican idele;
 202.27. <foreign>Luke 1</foreign> He underfeng his cnapan israhel. gemindig his
mildheortnysse;
 202.27. <foreign>Luke 1</foreign> Swa swa he spræc to urum fæderum. abrahame.
and his ofspringe on worulda;
 202.28. Langsum hit bið þæt we ealne þisne lofsang
ofertrahtnian: ac we willað scortlice oferyrnan þa digelystan word;
 202.29. God awearp þa rican of setle: þæt sind þa modigan.
þe hi anhebbað ofer heora mæðe: and he ahof ða eaðmodan: Swa swa
crist sylf cwæð on his godspelle: ælc þæra þe hine onhæfð:
he sceal beon geeaðmet;
 202.33. And se ðe hine geeaðmet: he sceal beon ahafen;
 202.35. God gefylð þa hingrigendan mid his goodum. swa swa he
sylf cwæð. Eadige beoð þa ðe sind ofhingrode and oflyste.
rihtwisnysse: for ðan þe hi sceolon beon gefyllede mid rihtwisnysse;
 204.3. He forlet þa rican idele: þæt sind þa rican þa
ðe mid modignysse. þa eorðlican welan lufiað swiðor þonne ða
heofenlican;
 204.5. Fela ricra manna geðeoð gode þara þe swa doð. swa
swa hit awriten is;
 204.6. Þæs rican mannes welan sind his saule alysednys;
 204.7. His welan beoð his saule alysednyss Gif he mid þam
gewitendlicum gestreonum beceapað him þæt ece lif. and þa heofenlican
welan mid gode;
 204.10. Gif he ðis forgimeleasað. and besett his hiht on ðam
eorðlicum welan: þonne forlæt god hine idelne: and æmtine fram þam
ecum godnyssum;
 204.13. God underfeng his cnapan israhel;
 204.13. Mid þam naman sindon getacnode. ealle þa þe gode
gehyrsumiað mid soðre eaðmodnysse;
 204.15. Þa he underfehð to his werode;
 204.15. Swa swa he spræc to urum fæderum abrahame. and his
ofspringe on worulda;
 204.17. God behet þam heahfædere abrahame þæt on his
cynne sceolde beon gebletsod eall mancyn;
 204.18. Of abrahames cynne asprang. seo gesælige maria. and of
marian com crist æfter þære menniscnysse: and þurh criste beoð
ealle þa geleaffullan gebletsode;
 204.21. Ne sind we na abrahames cynnes flæsclice. ac gastlice:
swa swa se apostol paulus cwæð;
 204.23. Witodlice gif ge cristene sind. þonne beo ge abrahames
ofspring. and yrfenuman æfter behate;
 204.24. Ðæt æftemyste word is þises lofsanges: on
worulda: For ðan þe ure behat þe us god behet. þurhwunað a on worulda
woruld buton ende;
 204.28. Vton gebiddan nu þæt eadige: and þæt gesælige
mæden marian. þæt heo us geþingige to hyre agenum suna: and to hyre
scyppende hælende criste: se ðe gewylt ealra þinga mid fæder. and mid
þam halgum gaste a on ecnysse. AMENN:

END_TEXT
START_TEXT

ÆCHom I, 14.1
B1.1.15.
Palm Sunday: Text from Clemoes 1955-6, 204-18.



 206.1. <foreign>dominica palmarum</foreign> Cristes þrowung wæs gerædd nu
beforan us. ac we wyllað eow secgan nu ærest hu he com to ðære byrig
hierusalem: and genealæhte his agenum deaðe: and nolde þa þrowunge:
mid fleame forbugan;
 206.2. <foreign>Cum adpropinquasset iesus iherosolimis. et reliqua</foreign>;
 206.8. Se hælend ferde to ðære byrig hierusalem: and þa
ða he genealæhte þære dune oliueti. þa sende he his twegen
leorningcnihtas þus cweðende: gað to ðære byrig þe eow ongean. is:
and ge gemetað þærrihte. getigedne assan. and his folan samod;
 206.12. Untigeað hi and lædað to me;
 206.12. <foreign>Matt 21</foreign> gif eow hwa wiðstande. secgað þonne
þæt se hlaford heora behofað: and he sent hi eft agean;
 206.12. <foreign>Matt 21</foreign> hi ða eodon. and gemetton þone assan. and his
folan. and woldon lædan to ðam hælende. þa cwæð þæs assan
hlaford;
 206.12. <foreign>Matt 21</foreign> to hwi untige ge þone assan? hi cwædon swa
swa him crist bebead;
 206.12. <foreign>Matt 21</foreign> and gebrohton þone assan and his folan to ðam
hælende. and wurpon heora reaf uppon þone folan. þe nan man ær ne
bestrad. and se hælend rad uppon þam folan to ðære byrig hierusalem;
 206.12. <foreign>Matt 21</foreign> ðis gewitegode ær issaias se witega. þus
cweðende;
 206.12. <foreign>Matt 21</foreign> Secgað siones dehtre: Efne þin cynincg cymð
to ðe. swiðe geþwære on assan ridende;
 206.12. <foreign>Matt 21</foreign> þa geaxode þæt geleaffulle folc binnon
þære byrig. þæt se hælend him wæs toweard. þa eodon hi
togeanes him: and wurpon heora reaf under þæs assan fet and bricgodon
þam hælende;
 206.12. <foreign>Matt 21</foreign> sume heowon bogas of treowum and þa wurpon
under þæs assan fet: and eodon þa sume beforan. sume bæftan. and hi
ealle sungon: Sy hælu dauides bearne;
 206.12. <foreign>Matt 21</foreign> sy gebletsod israhela cyning: Se ðe com on
godes naman;
 206.12. <foreign>Matt 21</foreign> Beo sib on heofenum. and wuldor on heannysse;
 206.13. Ðam folce wearð cuð þæt se hælend arærde
lytle ær lazarum of deaðe. se ðe læg stincende feower niht on
byrgene: þa comon þa togeanes criste þe geleaffulle wæron mid þam
wurðmynte swa we ær cwædon;
 206.16. Comon eac sume þa ungeleaffullan mid nanum wurðmynte:
ac mid miclum graman: Swa swa iohannes se godspellere cwæð;
 206.18. Þæt ða heafodmenn þæs folces smeadon betwux him
þæt hi woldon ofslean þone lazarum þe crist of deaðe awrehte. for
ðan ðe manega þæs folces menn gelyfdon on þone halend þurh
ðæs deadan mannes ærist;
 206.22. We wyllað nu fon on ðam trahte. þysre rædinge;
 206.24. Þa twegen leorninccnihtas þe crist sende æfter þam
assan. hi getacnodon þa lareowas þe god sende manncynne to lærenne;
 206.26. Twegen hi wæron for ðære getacnunge þe lareow
habban sceal;
 206.27. He sceal habban lare þæt he mage godes folc mid
wisdome læran to rihtum geleafan: And he sceal mid godum weorcum þam folce
wel bysnian and swa mid þam twam þingum. þæt is mid lare and godre
gebysnunga þæt læwede folc gebige symle to godes willan;
 206.32. Se getigeda assa and his fola getacniað twa folc þæt
is iudeisc. and hæþen;
 206.33. Ic cweðe hæðen. for ðy ðe eall mennisc wæs
þa gyt wuniende on hæþenscipe. buton þam anum Iudeiscan folce. þe
heold þa ealdan. æ. on þam timan;
 208.1. Hi wæron getigede for ðan þe eal mancynn wæs mid
synnum bebunden: Swa swa se witega cwæð;
 208.3. Anra gehwylc manna is gewriðen mid rapum his synna;
 208.4. Ða sende god his apostolas. and heora æftergengan to
gebundenum mancynne. and het hi untigan. and to him lædan;
 208.6. Hu untigdon hi þone assan and þone folan? hi bodedon
þam folce rihtne geleafan. and godes beboda. and eac mid miclum wundrum heora
bodunge getrymdon;
 208.9. Þa abeah þæt folc fram deofles þeowdome to cristes
biggengum and wæron alysede fram eallum synnum. þurh þæt halige
fulluht. and to criste gelædde;
 208.12. Assa is stunt nyten and unclæne and toforan oðrum
nytenum ungesceadwis;
 208.13. And byrðenstrang;
 208.13. Swa wæron menn ær cristes tocyme. stunte. and
unclæne þa ða hi þeoudon deofelgildum. and mislicum leahtrum: and
bugon to ðam anlicnyssum þe hi sylfe wurhton: and him to cwædon: þu
eart min god;
 208.17. And swa hwylce byrðena swa him deoful on besette. þa hi
bæron;
 208.18. Ac þa ða crist com to mancynne: þa awende he ure
stuntnysse to gerade: and ure unclænnysse: to clænum þeawum;
 208.20. Se getemeda assa hæfde getacnunge þæs iudeiscan
folces, þe wæs getemed under þære ealdan æ;
 208.22. Se wilda fola hæfde getacnunge ealles oðres folces
þe wæs þa gyt hæðen and ungetemed: Ac hi wurdon getemede and
geleaffulle þa ða crist sende his leorningcnihtas geond ealne middaneard.
þus cweþende;
 208.25. Farað geond ealne middaneard: and lærað ealle
þeoda. and fulgiað hi on naman þæs fæder: and þæs suna. and
þæs halgan gastes;
 208.27. And beodað þæt hi healdon: Ealle þa beboda þe ic
eow tæhte: ðæra assena. hlaford: axode hwi hi untigdon his assan;
 208.30. Swa eac þa heafodmen gehwilces leodscipes. woldon
þwyrlice wiðcweðan godes bodunge;
 208.31. Ac þa ða hi gesawon þæt ða bydelas gehældon
þurh godes mihte healte. and blinde: and dumbum spræce forgeafon. and eac
þa deadan to life arærdon. þa ne mihton hi wiðstandan þam wundrum.
ac bugon ealle endemes to gode;
 208.35. Cristes leorningcnihtas cwædon: se hlaford behofað
þæra assena and sent hi eft ongean;
 210.1. Ne cwædon hi na ure hlaford. ne þin hlaford. ac
forðrihte hlaford;
 210.3. For ðan þe crist is ealra hlaforda hlaford. æigðer
ge manna. ge ealra gesceafta;
 210.4. Hi cwædon he send hi eft ongean;
 210.5. We sint gemanode and gelaðode to godes rice ac we ne synd
na genydde;
 210.6. Þonne we sind gelaðode: þonne sind we untigede;
 210.7. And þonne we beoð forlætene to urum agenum cyre.
þonne bið hit swilce we beon agean asende;
 210.9. Godes mildheortnys is þæt we untigede syndon: Ac gif we
rihtlice lybbað: þæt bið æigþer ge godes gyfu. Ge eac ure agen
geornfulnyss;
 210.11. We sceolon symle biddan drihtnes fultum: for ðan þe ure
agen cyre næfð nænne forðgang. buton he beo gefyrðrod þurh ðone
ælmihtigan;
 210.14. Ne het crist him to lædan modigne stedan: Mid gyldenum
gerædum gefrætwodne;
 210.15. Ac þone wacan assan. he geceas him to byrðre: For ðan
þe he tæhte symle: eaðmodnysse. and þurh hine sylfne þa bysne
sealde: and þus cwæð;
 210.17. Leorniað æt me þæt ic eom liðe: and swiðe
eaðmod: and ge gemetað reste eowrum saulum;
 210.19. Ðis wæs gewitegod;
 210.19. Be criste. and ealle þa þincg ðe he dyde. ær ðan
þe he to menn geboren wære;
 210.21. Sion is an dun: and heo is gecweden scawungstow: and
hierusalem. sibbe gesihð;
 210.22. Siones dohtor is seo gelaðung geleaffulra manna. þe
belimpð to ðære heofenlican hierusalem. on ðære is symle sibbe
gesihð. buton ælcere sace: to ðære us gebrincð se hælend gif we
him gelæstað;
 210.26. Cristes leorningcnihtas leidon heora reaf uppon þam
assan. for ðan þe he nolde. on nacedum assan ridan;
 210.27. Reaf getacniað rihtwisnysse weorc: Swa swa se witega
cwæð;
 210.28. Drihten: þine sacerdas sind ymbscrydde mid rihtwisnysse;
 210.29. Se nacoda assa bið mid reafum gesadelod. þonne se ydela
mann bið mid wisra lareowa mynegungum. and gebysnungum to godes handa
gefrætwad: and he þonne berð crist: Swa swa se apostol cwæð;
 210.33. Ge sind gebohte mid miclum wurðe: wuldriað for ði:
and berað god on eowrum lichaman: God we berað on urum lichaman: for ðan
þe we beoð tempel: and fætels þæs halgan gastes. gif we us wið
fulum hleahtrum gescyldað;
 212.2. Be ðam cwæð se ylca apostol swiðe egeslice;
 212.2. Se ðe gewemð godes tempel God hyne fordeð;
 212.3. Se ðe ne bið godes tempel. he bið deofles tempel: and
berð swiðe swære byrðene. on his bæce;
 212.6. We willað secgan eow sum byspel;
 212.6. Ne mæg nan man hine sylfne to cynge gedon ac þæt
folc hæfð cyre to ceosenne þone to cyninge þe him sylfum licað;
 212.8. Ac syððan he to cyninge gehalgod bið. þonne
hæfð he anweald ofer þam folce. and hi ne magon his geoc. of heora
swyran asceacan;
 212.10. Swa eac gehwylc mann: hæfð agenne cyre. ær þan
þe he syngie: hwæðer he wille fylian deofles willan. oððe
wiðsacan;
 212.12. Þonne gif he mid deofles weorcum hine sylfne bebint.
þonne ne mæg he mid his agenre mihte. hine unbindan. buton se ælmihtiga
god. mid strangre handa his mildheortnysse hine unbinde;
 212.16. Agenes willan and agenre gymeleaste he bið gebunden. ac
þurh godes mildheortnysse. he bið unbunden: gif he ða alysednysse eft
æt gode gegearnað;
 212.19. Ðæt folc þe heora reaf wurpon under þæs assan
fet þæt sind þa martyras þe for cristes geleafan sealdon heora agenne
lichaman. to tintregum;
 212.21. Sume hi wæron on fyre forbærnde: Sume on sæ
adrencte. and mid mislicum pinungum acwealde;
 212.23. And sealdon us bysne. þæt we ne sceolon for nanum
ehtnyssum. oððe earfoðnyssum urne geleafan forlætan and fram criste
bugan þe ma þe hi dydon;
 212.25. Menig man is cristen geteald on sibbe. þe wolde swiðe
hraðe wiðsacan criste: gif him man bude þæt man bead þam martyrum.
ac his cristendom nis na herigendlic. ac þæs mannes cristendom is
heriendlic. se ðe nele for nanre ehtnysse. bugan fram criste. ne for swurde:
ne for fyre. ne for wætere. ne for hungre: ne for bendum: ac æfre hylt
hys geleafan. mid godes herungum oð his lyfes ende;
 212.33. Þa ðæ þæra treowa bogas heowon. and mid þam
cristes weig gedæfton. þæt sind þa lareowas on godes cyrcan. þe
plucciað. þa cwydas þæra apostola: and heora æftergengena. and mid
þam godes folce gewissiað to cristes geleafan. þæt hi beon gearwe to
his færelde;
 214.3. Þæt folc þe criste beforan stop. and þæt ðe
him filigde. ealle hi sungan. <foreign>osanna filio dauid</foreign>: þæt is on urum
geþeode. Sy hælu. dauides bearne;
 214.5. Þa ðe criste beforan stopon. þa sind þa
heahfæderas. and þa witegan. þe wæron. ær cristes
flæsclicnysse;
 214.7. And þa ðe him bæftan eodon þæt sind þa ðe
æfter cristes acennednysse: to him gebugon. and dæghwomlice bugað;
 214.9. And ealle hi singað ænne lofsang for ðan ðe we and
hi ealle healdað ænne geleafan. swa swa petrus se apostol cwæð. þa
ða he spræc be ðam heahfæderum. We gelyfað þæt we beon
gehealdene þurh cristes gife. swa swa hi;
 214.14. Hi cwædon dauides bearne. for ðan þe crist is.
þæs mæran cynecynnes dauides. æfter þære menniscnysse: Of ðan
cynne wæs seo eadige maria his moder;
 214.16. Hi sungon. gebletsod is. se ðe com on godes naman;
 214.17. Se hælend com on godes naman. for ðan þe se
heofenlica fæder hine asende us to alysednysse;
 214.19. And ealle ða wundra þe he worhte. on eallum he herede.
and wuldrode his fæder naman;
 214.20. Si hælo dauides bearne on heannyssum;
 214.21. Þæs hælendes tocyme and his þrowung wæs
halwendlic. ægðer ge mannum ge englum for ðan þe we geeacniað. heora
werod. þe se feallenda deoful gewanode;
 214.24. Be þam cwæð se apostol paulus þæt sceoldon
ealle heofenlice þing. and eorðlice. beon geetstaðolode on criste;
 214.27. Se hælend wæs wuniende binnan ðam temple. of
þisum dæge oð nu on þunresdæig. and ægðer ge mid larum. ge mid
wundrum. þæt folc tihte to soðfæstnysse. and to rihtum geleafan;
 214.30. Þa namon þa heafodmen. andan. ongean his lare. and
syrewydon mid micelre smeagunge. hu hi mihton hine to deaðe gebringan;
 214.32. Ne mihte se deað him genealæcan gif he sylf nolde. ac
he com to mannum to ðy. þæt he wolde. beon gehyrsum his fæder oð
deað. and mancynn alysan fram þam ecan deaðe mid his hwilwendlicum
deaðe;
 214.35. Þeahhwæðere ne nydde he na þæt iudeisce folc to
his cweale. ac deoful hi tihte to ðam weorce. and god þæt geþafode to
alysednysse ealles geleaffulles mancynnes;
 216.4. We habbað oft gesæd and git secgað þæt cristes
rihtwisnys. is swa micel þæt he nolde niman mancynn. neadunga of ðam
deofle buton he hit forwyrhte;
 216.6. He hit forwyrhte þa ða he tihte þæt folc to cristes
cweale þæs ælmihtigan godes;
 216.8. And þa þurh his unsceððian deaðe wurdon we
alysede: fram þam ecan deaðe. gif we us sylfe ne forpærað;
 216.9. Þa getimode þam reðan deofle. swa swa deð þam
grædian fisce. þe gesihð þæt æs. and ne gesihð þone angel.
þe on ðæm æse sticað: bið þonne grædig þæs æses. and
forswylcð þone angel forð mid þam æse;
 216.13. Swa wæs þam deofle. he geseh þa mennyscnysse on
criste. and na ða godcundnysse: Þa sprytte he þæt iudeisce folc to his
slege. and gefredde þa ðone angel cristes godcundnysse þurh þa he
wæs. to deaðe aceocod. and benæmed ealles mancynnes þara þe on god
belyfað;
 216.18. Næs na cristes þrowung gefremmed on ðisum dæge.
ac þa feower godspelleras awriton his þrowunga on feower gesetnyssum: þa
ane we rædað nu todæg. and þa oðre on ðysre wucan;
 216.21. Þa iudei genamon hine on frige æfen. and heoldon hine
þa niht. and þæs on merien hi hine gefæstnodon. on rode mid feower
næglum. and mid spere gewundedon;
 216.23. And þa ymbe nontid þa ða he forðferde. þa comon
twegen gelyfede menn. ioseph. and nichodemus. and bebyrigdon his lic. ær
æfene. on niwre þryh. mid deorwurðum reafum bewunden. and his lic læg
on byrigene þa sæterniht: and sunnanniht. and seo godcundnyss wæs on
þære hwile on helle. and gewrað þone ealdan deoful. and him of anam
adam þone frumsceapenan mann. and his wif euan. and ealle ða þe of hyra
cynne gode ær gecwemdon. þa gefredde se deoful þone angel þe he ær
grædelice forswealh;
 216.32. And crist aras of deaðe on þone easterlican
sunnandæg þe nu bið for syfan nihton;
 216.34. Be ðam is gelimplicor þonne mare to reccenne þonne nu
sy;
 216.35. Ac uton nu sprecan be ðises dæges wurðmynte;
 218.1. Se gewuna stent on godes cyrican þurh lareowum geset.
þæt gehwær on godes gelaþunge se sacerd bletsian scule palmtwigu on
ðisum dæge: and hi swa gebletsode þam folce dælan: and sceolon þa
godes þeowas singan þone lofsang þe ðæt Iudeisce folc sang togeanes
criste þa ða he genealæhte his þrowungæ;
 218.6. We geefenlæcað þam geleaffullum of ðam folce: mid
þysre dæde. for ðan þe hi bæron palmtwigu mid lofsange togeanes
þam hælende;
 218.8. Nu sceole we healdan urne palm. oð þæt se sangere
onginne þone offringsang. and geoffrion þonne gode þone palm: for
ðære getacnunge;
 218.10. Palm getacnað sige;
 218.11. Sigefæst wæs crist þa ða he ðone miclan deoful
oferwan: and us generode;
 218.12. And we sceolon beon eac sigefæste þurh godes mihte:
Swa þæt we ure unþeawas. and ealle leahtras. and þone deoful
oferwinnan and us mid godum weorcum geglengan: and on ende ures lifes
betæcan gode þone palm þæt is ure sige: and þancigan him georne.
þæt we þurh his fultume. deoful oferwunnon. þæt he us beswican ne
mihte;
 218.18. Synfulra manna deað is yfel and earmlic: for þan þe
hi farað of þisum scortan life to ecum pinungum;
 218.19. And rihtwisra manna deað is deorwyrðe: for ði.
þonne hi geendiað þis geswincfulle lif: þonne beoð hi gebrohte to
ðam ecan life: and bið þonne swilce heora ende beo angin. for ðan þe
hi ne beoð na deade: ac beoð awende of deaðe to life;
 218.23. Se lichama þe is þære saule reaf. andbidað
þæs miclan domes and þeah he beo to duste formolsnod. god hine
arærð. and gebrincð togædere saule and lichaman. to ðam ecan life.
and bið þonne gefylled cristes behat. þe ðus cwæð;
 218.27. Þonne scinað þa rihtwisan. Swa swa sunne. on heora
fæder rice: Se ðe leofað and rixað a butan ende;
 218.29. AMENN;

END_TEXT
START_TEXT

ÆCHom I, 14.2
B1.1.16.
Cyrclice þeawas: Text from Clemoes 1955-6, 218.



 218.30. Ciriclice þeawas forbeodað to secgenne ænig spell on
ðam ðrim swigdagum;

END_TEXT
START_TEXT

ÆCHom I, 15
B1.1.17.
Easter: Text from Clemoes 1955-6, 219-32.



 220.1. <foreign>dominica pasce Maria magdalene et maria iacobi. et
reliqua</foreign>;
 220.2. Oft ge gehyrdon ymbe ðæs hælendes ærist. hu he on
þisum dæge of deaðe aras: ac we wyllað eow myningean. þæt hit ne
gange eow of gemynde;
 220.5. Ða ða crist bebiriged wæs. þa cwædon þa
iudeiscan. to heora ealdermen pilate;
 220.6. La leof se swica þe her ofslegen is cwæð gelomlice
þa ða he on life wæs. þæt he wolde arisan of deaðe on ðam
þriddan dæge;
 220.8. <foreign>Matt 27</foreign> Bebeod nu for ði besittan his birigene oð
ðone þriddan dæig: þe læs þe his leorningcnihtas cumon and
forstelan his lic. and secgan þam folce þæt he of deaðe arise: þonne
bið þæt gedwyld. wyrse þonne þæt oðer wære;
 220.8. <foreign>Matt 27</foreign> þa andwyrde se ealdorman pilatus;
 220.8. <foreign>Matt 27</foreign> Ge habbað weardas. farað to and healdað;
 220.8. <foreign>Matt 27</foreign> hi ða ferdon to: and mearcodon ða þruh mid
insegle. and besæton þa birgine;
 220.8. <foreign>Matt 27</foreign> þa beheold maria þæs hælendes moder. and
þa wimmen þe hyre mid wæron: hwær he bebiriged wæs. and eodon ða
ongean to ðære birig and seo magdalenisce maria and maria. iacobes moder
bohton deorwyrðe sealfe þe bið geworht to smyrigenne deadra manna lic
mid. þæt hi scolon late rotian. and eodon ða ða wimmen on þisum
dæge on ærnemerien. and woldon his lic behwyrfan. swa hit þær
gewunlic wæs on ðære þeode;
 220.8. <foreign>Matt 27</foreign> þa cwædon þa wif betwux him;
 220.8. <foreign>Matt 27</foreign> hwa sceal us awilian þone stan of ðære
þyrih;
 220.8. <foreign>Matt 27</foreign> Se stan is ormætlice micel;
 220.8. <foreign>Matt 27</foreign> þa ða hi þis spræcon. þa wearð
færlice micel eorðstyrung: and godes engel fleah of heofenum to ðære
birgene. and awylte þone stan aweig. and gesæt him uppon þam stane;
 220.8. <foreign>Matt 27</foreign> þa wæs þæs engles wlite swilce liget:
and his reaf swa hwit swa snaw;
 220.8. <foreign>Matt 27</foreign> þa wurdon þa weardmen afyrhte. and feollon
adune swilce hi deade wæron;
 220.8. <foreign>Matt 27</foreign> þa cwæð se engel to þam wifum: ne bio ge
ofdrædde: Ic wat þæt ge secað þone hælend þe wæs on rode
gefæstnod: nis he her: he aras of deaðe. swa swa he eow ær sæde;
 220.8. <foreign>Matt 27</foreign> Cumað and sceawiað his birigene þær he on
læg. þe nu is æmtig. Gað nu ongean to his leorningcnihtum and
secgað him þæt crist aras of deaðe. and he cymð to him on ðam
earde þe is gehaten galilea: Secgað þæt hi cumon him þær
togeanes. þær hi hine geseoð swa swa he him behet ær ðam þe he
þrowade;
 220.8. <foreign>Matt 27</foreign> þa lagon ða scytan innon þære byrgene.
þe he mid bewunden wæs. and þa wif gecyrdon þa to cristes
leorningcnihtum: Mid miclum ege and mid micelre blisse. and woldon him cyþan
cristes ærist;
 220.8. <foreign>Matt 27</foreign> þa mid ðam þa gemetton hi crist. and he hi
gegrette. and hi feollon to his fotum;
 220.8. <foreign>Matt 27</foreign> ða cwæð se hælend him to;
 220.8. <foreign>Matt 27</foreign> farað. and cyþað minum gebroðrum. þæt
hi cumon togeanes me on ðam lande galilea. þær hi geseoð me;
 220.8. <foreign>Matt 27</foreign> þa mid þam þe ða wif eodon þa comon þa
weardmenn. and cyddon þæt crist aras of deaðe;
 220.8. <foreign>Matt 27</foreign> þa namon þa heafodmen þa weardas on
sunderspræce and sealdon him micelne sceat to ði þæt hi scoldon
secgan þæt cristes lic him wære forstolen ða hwile þe hi slep
fornam. and þa wearð þæt cuð geond eall Iudea land. þæt ða
weardas þone scet namon æt ðam heafodmannum. and þæt crist aras of
deaðe;
 220.9. We cweðað nu gif hwa his lic forstele: nolde he hine
unscrydan: for ðan þe stale ne lufað nane yldinge;
 220.10. Crist wearð æteowed on ðam ylcan dæge. Petre. and
oðrum twam his leorninccnihtum and hi gefrefrode;
 220.12. Þa æt nehstan com se hælend to his leorningcnihtum.
þær hi gegaderode wæron. and cwæð him to;
 220.14. Sy sib betwux eow;
 220.14. Ic hit eom. ne beo ge na afyrhte;
 220.15. Ða wurdon hi afærede. and wendon þæt hit sum gast
wære;
 220.16. Þa cwæð he him to: hwi synd ge afærede. and
mislice þencað be me;
 220.17. Sceawiað mine handa. and mine fet. þe wæron mid
næiglum þurhdrifene;
 220.18. <foreign>Luke 24</foreign> grapiað and sceawiað gif ic gast were þonne
næfde ic flæsc. and ban: Swa swa ge geseoð þæt ic hæbbe;
 220.20. <foreign>Luke 24</foreign> þa ða he þis cwæð. þa æteowde he
him ægðer ge handa: ge fet: ge sidan. þe he on gewundod wæs;
 220.20. <foreign>Luke 24</foreign> þa wæs heora mod mid micelre wundrunga. and
blisse ofernumen;
 220.20. <foreign>.luke 24</foreign> þa cwæð se hælend him eft to;
 220.20. <foreign>Luke 24</foreign> hæbbe ge her ænig þincg þe to etenne
is? þa brohton hi him gebrædne fisc. and sumne dæl huniges: and he
æt þa beforan him. and sealde him his lafe þus cweðende;
 220.20. <foreign>Luke 24</foreign> þis ic sæde eow ær minre þrowunge: hit
is nu gefylled be me;
 220.20. <foreign>Luke 24</foreign> Swa swa seo ealde æ. and witegan be me
awriton;
 220.20. <foreign>Luke 24</foreign> and he ða him forgeaf andgit þæt hi mihton
þa gewritu tocnawan: and cwæð þa gyt;
 220.20. <foreign>Luke 24</foreign> þus wæs gewriten be me. þæt ic
þrowian scolde: and arisan of deaðe on ðam þriddan dæge: And sceal
beon gebodod on minum naman dædbot. and synna forgifenyss: on eallum
þeodum;
 220.21. Se hælend wearð þa gelomlice æteowod his
leorningcnihtum: and hi gewissode to ðære lare and to þam geleafan. hu
hi eallum mancynne tæcan scoldon. and on ðam feowertigoðan dæge his
æristes he astah lichamlice to heofenum to his fæder;
 220.25. Ac we habbað nu micele maran endebyrdnysse þære
cristes bec gesæd: þonne ðis dægðerlice godspel: behæfð: for
trymmynge eowres geleafan;
 220.27. Nu wille we eow gereccan þæs dægðerlican
godspelles traht. æfter þæs halgan papan gregories trahtnunge;
 220.30. Mine gebroðra þa leofostan ge gehyrdon. þæt ða
halgan wif. þe drihtne on life filigdon: comon to his birgene mid ðære
deorwyrðan sealfe. and þone þe hi lufedon on life: þam hi woldon deadum
mid menniscre gecnyrdnysse þenian;
 220.33. Ac þeos dæd getacnað sum ðing to donne: on godes
gelaðunge;
 222.2. We ðe gelyfað cristes æriste: we cumað gewislice to
his byrgene: mid deorwurðre sealfe: Gif we beoð gefyllede mid bræðe
haligra mihta: and gif we mid hlisan godra weorca urne drihten secað;
 222.5. Þa wif þe ða sealfa brohton hi gesawon englas. for
ðan ðe ða geseoð þa heofenlican englas: þa ðe mid bræðum
godra weorca. gewilniað þæs uplican færeldes;
 222.8. Se engel awylte þæt hlid of ðære ðryh. na
þæt he criste utganges rymde. ac he geswutelode mannum. þæt he arisen
wæs;
 222.10. Se ðe com deaðlic to ðisum middangearde. acenned
þurh beclysedne innoð þæs mædenes. Se ylca butan tweon. ða ða
he aras undeaðlic. mihte belocenre ðrih. faran of middangearde;
 222.13. Se engel sæt on ða swiðran healfe: þære
byrgene;
 222.14. Seo swyðre hand getacnað þæt ece lif: and seo
wynstre ðis andwearde lif;
 222.15. Rihtlice sæt se engel on ða swyðran hand for ðan
þe he cydde. þæt se hælend hæfde þa oferfaræn þa brosnunga
þises andwerdan lifes: and wæs þa wuniende on ecum þingum undeadlic;
 222.18. Se bydel wæs ymbscryd. mid scinendum reafum for ðan
ðe he bodade þa blisse þisre freolstide: and ure mærða;
 222.20. Hwæðer cweðe we þe ure þe ðæra engla? we
cweðað soðlice. æigðer ge ure. ge heora;
 222.21. Þæs hælendes ærist is ure freolstid and blis:
for ðan ðe he gelædde us mid his æriste to ðære undeadlicnysse.
þe we to gesceapene wæron;
 222.24. His ærist wæs þæra engla blis. for ðan þe
god gefylð heora getæl þonne he us to heofonan gebrincð;
 222.26. Se engel gehyrte þa wif. þus cweðende;
 222.26. Ne beo ge afyrhte: Swilce he swa cwæde: Forhtian þa
ðe ne lufiað engla tocyme: beon ða ofdrædde þa ðe synd ofsette mid
flæsclicum lustum: and nabbað nænne hiht to engla werede;
 222.30. Hwi forhtige ge. ge ðe geseoð eowre geferan;
 222.30. His wlite wæs swilce liget: and his reaf swa hwit swa
snaw;
 222.31. Soðlice on ligette is oga: and on snawe liðnes
þære beorhtnysse;
 222.33. Rihtlice wæs se bydel cristes æristes swa gehiwod:
for ði þonne he cymð to ðam miclan dome þonne bið he swiðe
egefull þam synfullum: and swyðe liðe þam rihtwisan;
 224.1. He cwæð ge secað þone hælend: he aras: nis he
her;
 224.2. He næs þa lichamlice on ðære birgene: Se ðe
æghwær bið þurh his godcundan mihte;
 224.3. Þær læg þæt reaf bæftan þe he mid bewunden
wæs: for ðan þe he ne rohte þæs eorðlican reafes syððan he of
deaðe aras;
 224.5. Ðeah man deadne mannan mid reafe bewinde: ne arist
þæt reaf na ðe raðor eft mid þam men: ac he bið mid þam
heofenlicum reafe gescryd æfter his æriste;
 224.9. Wel is gecweden be ðam hælende: þæt he wolde cuman
togeanes his geferum on galilea;
 224.10. Galilea is gecweden oferfæreld;
 224.11. Se hælend wæs þa afaren fram þrowunge. to
æriste. fram deaðe. to life. fram wite to wuldre;
 224.12. And gif we farað fram leahtrum to halgum mægnum.
þonne mote we geseon þone hælend æfter urum færelde of þisum
life;
 224.14. Twa lif sind soðlice. þæt an we cunnon. þæt
oðer us wæs uncuð ær cristes tocyme;
 224.16. Þæt an lif is deaðlic: þæt oðer undeaðlic;
 224.17. Ac se hælend com and underfeng þæt an lif. and
geswutelode þæt oðer: þæt an lif he æteowde mid his deaðe. and
þæt oðer mid his æriste;
 224.19. Gif he us deadlicum mannum ærist and þæt ece lif
behete: and þeahhwæðere nolde hit þurh hine sylfne geswutelian. hwa
wolde þonne his behatum gelyfan? Ac þa ða he man beon wolde. þa
gemedemode he hine sylfne. eac to deaðe: Agenes willan: and he aras of
deaðe þurh his godcundan mihte: and geswutelode þurh hine sylfne þæt
þæt he us behet;
 224.26. Nu cwyð sum man on his geþance: eaðe mihte he arisan
of deaðe for ðan þe he is god: ne mihte se deað hine gehæftan.
gehyre se mann þe ðis smeað. andsware his smeagunge;
 224.29. Crist forðferde ana on ðam timan. ac he ne aras na ana
of deaðe: ac aras mid miclum werode;
 224.30. Se godspellere matheus awrat on cristes bec. þæt
manega halige men þe wæron on ðære ealdan .æ forðfarene:
þæt hi arison mid criste: and þæt sædon gehwilce wise lareowas.
þæt hi habbað gefremod heora ærist to ðam ecan life: swa swa we
ealle don sceolon. on ende þisre worulde;
 224.35. Þa lareowas cwædon þæt ða aræredan men.
næron soðlice gewitan cristes æristes: gif hi næron ecelice
arærde;
 226.2. Nu sind aswæscte ealle geleaflæstu: þæt nan man
ne sceal ortruwian be his agenum æriste;
 226.4. Þonne se godspellere awrat þæt fela arison mid
criste. þe wæron anfealde men þeah ðe crist god sy;
 226.6. Nu cwæð gregorius se trahtnere. þæt him come to
gemynde hu ða Iudeiscan clypodon be criste þa ða he wæs on ðære
rode gefæstnod;
 226.8. Hi cwædon;
 226.8. Gif he sy israhela cyning. þonne astige he nu of ðære
rode. and we gelyfað on hine;
 226.10. Gif he þa of þære rode astige: and nolde heora hosp
forberan. þonne buton twyn ne sealde he us nane bysne his geþyldes;
 226.12. Ac he abad hwon. and forbær heora hosp and hæfde
geðyld;
 226.13. Ac se ðe nolde of þære rode abrecan. se aras of
ðære byrgene;
 226.14. Mare wundor wæs þæt he of deaðe aras: þonne he
cucu of ðære rode abræce;
 226.15. Mare miht wæs þæt he ðone deað mid his ariste
tobræc. þonne he his lif geheolde: of ðære rode astigende;
 226.17. Ac þa ða hi gesawon þæt he ne astah of ðære
rode for heora hospum: ac þær on deaðes gebad: þa gelyfdon hi þæt
he oferswyðed wære. and his nama adwæsced. ac hit gelamp swa: þæt
of ðam deaðe sprang his nama geond ealne middaneard;
 226.21. Ða wearð heora bliss awend to ðam mæstan sare: for
ðan þe heora sorh bið endeleas;
 226.23. Þas þing getacnode se stranga samson: Se hæfde
fæhðe to ðam folce þe is gehaten philistei: þa getimode hit þæt
he becom to heora byri. þe wæs gaza gehaten;
 226.25. Þa wæron þa filistei swiðe bliðe. and
imbsæton þa buruh;
 226.26. Ac se stranga samson aras on midre nihte: and gelæhte
þa burhgeatu and abær hi uppon anre dune. to bismre his gefan;
 226.28. Se stranga samson getacnode crist. Seo burh gaza getacnode
helle. and þa philistei hæfdon Iudeisces folces getacnunge. þe
besæton cristes byrgene;
 226.31. Ac se samson nolde gan ydel of þære byrig. ac he
abær þa gatu up to ðære dune: For ðan þe ure hælend crist
tobræc hellegatu. and generode adam and euan and his gecorenan of heora
cynne. and freolice of deaðe aras and hi samod: and astah to heofonum. þa
manfullan he let beon bæftan to þam ecum witum and is nu hellegeat belocen
rihtwisum mannum. and æfre open unrihtwisum;
 228.7. Vngesælig wæs þæt Iudeisce folc. þæt hi swa
ungeleaffulle wæron;
 228.8. Ealle gesceafta oncneowon heora scyppend. buton þam
iudeiscan anum. heofonas oncneowon cristes acennednysse for ðan ða he
acenned wæs þa wearð gesewen niwe steorra;
 228.11. Sæ. oncneow crist. þa ða he eode mid drigum fotum
uppon hire yðum;
 228.12. Eorðe oncneow. þa ða heo eal bifode on cristes
æriste;
 228.13. Seo sunne oncneow. þa ða heo wearð aþystrod on
cristes þrowunge: fram middæge oð non;
 228.15. Stanas oncneowon þa ða hi toburston on heora scyppendes
forðsiðe;
 228.16. Hel oncneow crist. þa ða heo forlet hyre hæftlingas
ut þurh ðæs hælendes hergunge;
 228.17. And þa heardheortan Iudei þeah þurh eallum þam
tacnum noldon gebugan mid geleafan to ðam mildheortan hælende: se ðe
wile eallum mannum gehelpan on hyne gelyfendum;
 228.20. Ac uton we gelyfan þæt god fæder wæs æfre
buton anginne: and æfre wæs se sunu of ðam fæder acenned. for ðan
þe he is se wisdom and miht þe se fæder ealle gesceafta þurh gesceop:
and hi ealle wurdon geliffæste þurh þone halgan gast. se ðe is willa
and lufu þæs fæder and þæs suna. hi þry an god untodæledlic:
on anre godcundnysse wuniendeð hi ealle gelice mihtige. for ðon swa hwæt
swa læsse bið. and unmihtigre þæt ne bið na god;
 228.28. Ac se fæder sende þone sunu to ure alysednysse. and he
ana underfeng þa menniscnysse. and þrowade deað. be his agenum willan.
and aras of deaðe on þisum dæge: and astah to heofonum on ðam
feowertigeðon dæge: his æristes: ætforan manegra manna gesihðe:
and rixað mid ðam ælmihtigum fæder: and þam halgum gaste. Nu and a
on ecnysse AMENN;

END_TEXT
START_TEXT

ÆCHom I, 16
B1.1.18.
First Sunday after Easter: Text from Clemoes 1955-6, 233-42.



 230.1. <foreign>dominica 1 post pasca Cum esset sero die illo una
sabbatorum. et reliqua</foreign>;
 230.3. <foreign>John 20</foreign> æfter þæs hælendes æriste wæron
his discipuli belocene on anum huse for ðæs Iudeiscan folces ogan: þa on
anum restendæge com se hælend into him. and cwæð him to;
 230.4. <foreign>John 20</foreign> Sy sib betwux eow;
 230.4. <foreign>John 20</foreign> þa ða he ðis cwæð þa æteowde he
him his handa and his sidan. and hi wæron swiðe bliðe þurh his
ærist and his tocyme;
 230.4. <foreign>John 20</foreign> He cwæð þa eft;
 230.4. <foreign>John 20</foreign> Sy sib betwux eow;
 230.4. <foreign>John 20</foreign> swa swa min fæder asende me: Swa wylle ic eac
sendan eow;
 230.4. <foreign>John 20</foreign> þa ableow he him on uppon. and cwæð;
 230.4. <foreign>John 20</foreign> underfoð haligne gast;
 230.4. <foreign>John 20</foreign> þæra manna synna þe ge forgifað:
þæra beoð forgifene;
 230.4. <foreign>John 20</foreign> and þam þe ge ofteoð þa forgifenysse:
þam bið oftogen;
 230.4. <foreign>John 20</foreign> þa næs thomas þær an þæra twelfa
apostola;
 230.4. <foreign>John 20</foreign> Eft þa ða þomas com. þa cwædon his
geferan him to: we gesawon þone hælend;
 230.4. <foreign>John 20</foreign> He andwyrde;
 230.4. <foreign>John 20</foreign> Ne gelyfe ic þæt he of deaðe arise: buton
ic geseo þa dolhswaðu on his handum. and on fotum. and on sidan;
 230.4. <foreign>John 20</foreign> þa eft embe syfan niht com se hælend into
him. þær hi beclysede wæron: And cwæð;
 230.4. <foreign>John 20</foreign> sy sib betwux eow;
 230.4. <foreign>John 20</foreign> þa cwæð he to þoman;
 230.4. <foreign>John 20</foreign> Sete þine hand on minum dolhswaðum. and grapa.
mine handa. and mine sidan: and ne beo ðu na ungeleaffull. þæt ic of
deaðe arise. ac gelyf;
 230.4. <foreign>John 20</foreign> þomas þa sceawode and grapode. and cwæð
him to. þu eart min drihten. and min god;
 230.4. Him andwyrde se hælend: ðu gelyfst for ðan þe ðu
me gesawe;
 230.4. Ac þa beoð gesælige þe hit ne gesawon and
hwæðere gelyfað;
 230.5. Nu cwyð se godspellere Iohannes þæt se hælend
worhte fela oðræ tacna. on gesihðe his leorningcnihta. þe næron
gesette on cristes bec;
 230.7. Þas wundra. sind awritene. to ði þæt ge sceolon
gelyfan. þæt se hælend is godes sunu: and ge sceolon habban þæt
ece lif þurh þone geleafan;
 230.10. Nu trahtnað se papa gregorius þis godspel. and
cwæð þæt gehwa wundrað hu se hælend become into his apostolum.
and wæron þeahhwæðere þa dura belocene;
 230.12. Nu cwæð eft se halga gregorius þæt cristes
lichama com inn beclysedum durum: Se ðe wearð acenned of ðam mædene.
Marian beclysedum innoðe;
 230.15. Hwilc wunder is þæt se hælend mid ecum lichaman com
in belocenum durum: Se ðe mid deadlicum lichaman;
 230.17. Wearð acenned of beclysedum innoðe þæs mædenes.
wæ rædað on þære bec þe is gehaten actus apostolorum. þæt
ða heafodmenn iudeisces folces. gebrohton cristes apostolas on cwearterne;
 230.21. Þa on niht com him to godes engel and lædde hi ut of
ðam cwearterne: and stod on merien þæt cweartern fæste belocen;
 230.23. God mæig don ealle þing: nu sceole we wundrian his
mihte and eac gelyfan;
 230.24. Þone lichaman he æteowde to grapienne. þone þe he
in brohte beclysedum durum;
 230.26. His lichama wæs grapiendlic: And þeahhwæðere
unbrosniendlic;
 230.27. He æteowde hine Grapiendlicne. and unbrosniendlicne. For
ðan þe his lichama wæs þæs ylcan gecyndes þe he ær wæs: Ac
wæs. hwæðere ðeah oðres wuldres;
 230.30. Se hælend cwæð to him: beo sib betwux eow;
 230.30. For sibbe com crist to mannum. and sibbe he bead. and
tæhte. and nys nan ðing him gecweme. þe bið buton sibbe gedon;
 232.1. Swa swa min fæder sende me: swa sende ic eow;
 232.1. Se fæder lufað þone sunu: ac þea hhwæðere he
sende hine to þrowunge. for manna alysednysse;
 232.3. Crist lufode eac his apostolas. and þeahhwæðere ne
sette he hi to cynengum ne to ealdermannum: ne to woruldlicere blisse: ac to
sende hi geond ealne middaneard to bodienne fulluht. and þone geleafan þe
he sylf tæhte;
 232.7. Þa bodedon hi swa lange: oð þæt ða þweoran hi
ofslogon: and hi ferdon sigefæste to heora drihtne;
 232.9. Crist bleow on ðam apostolon. and cwæð: onfoð
haligne gast;
 232.10. Tua com se halga gast ofer ðam apostolon. nu æne: and
eft oðre siðe æfter cristes upstige: Crist ableow þone halgan gast
ofer ðam apostolon þa gyt wuniende on eorðan. for ðære getacnunge.
þæt ælc cristen mann sceal lufian his nehstan swa swa hyne sylfne;
 232.14. Eft syððan he to heofenum astah: he sende þone ylcan
gast on fyres hiwe ofer þam apostolon: to ði þæt we scolon lufian god
ofer ealle oðre þing;
 232.17. An is se halga gast: þeah ðe he tua become ofer ðam
apostolon;
 232.18. Swa is eac an lufu. and twa bebodu: þæt we sceolon
lufian god and menn;
 232.19. Ac we sceolon geleornian on mannum. hu we magon becuman to
godes lufe: Swa swa Iohannes se apostol cwæð;
 232.21. Se ðe ne lufað his broðer þone þe he gesihð: hu
mæg he lufian god. þone ðe he ne gesihð lichamlice;
 232.23. Ær ðam fyrste wæs se halga gast wuniende. on þam
apostolum: Ac hi næron to ðam swiðe onbryrde. þæt hi mihton swa
bealdlice. godes geleafan bodian swa swa hi syððan mihton. þurh gife
þæs halgan gastes;
 232.26. Hi sæton beclysede. for ogan. iudeisces folces on anum
huse: Ac syððan hi wæron gefyllede mid þam halgum gaste. hi wurdon swa
gehyrte and swa cene. þæt hi bodedon freolice godes naman. reðum
cynegum. and wælræwum;
 232.31. Crist cwæð to ðam apostolvm;
 232.31. Þæra manna synna þe ge forgifað. þara beoð
forgifene;
 232.32. And þam þe ge ofteoð þa forgifenysse: þam bið
oftogen;
 232.33. Ðisne anweald forgeaf crist þam apostolum. and eallum
biscopum gif hi hit on riht healdað;
 232.35. Ac gif se biscop deð be his agenum willan: and wile
bindan þone unscyldigan. and þone scyldigan alysan. þonne forlyst he þa
mihte. þe him god forgeaf;
 234.2. Þam mannum he sceal don synna forgyfenysse: þe he
gesihð þæt beoð onbryrde þurh godes gife. and þam he sceal
aheardian. þe nane behreowsungæ nabbað heora misdæda;
 234.5. Crist arærde of deaðe þone stincendan lazarum: and
þa ða he cucu wæs þa cwæð he to his leorningcnihtum;
 234.7. Tolysað his bendas. þæt he gan mæge;
 234.8. Þa alysdon hi ðæs geedcucedan mannes bendas. þe
crist arærde to lyfe;
 234.9. For ði sceolon þa lareowas þa unbindan fram heora
synnum. þa ðæ crist geliffæst þurh onbryrdnysse;
 234.11. Ælc synful man þe his synna bediglað. he bið dead
on byrgene: Ac gif he his synna geandet þurh onbryrdnysse: þonne gæð
he of ðære byrgene. swa swa lazarus dyde. þa ða crist hine arisan het:
ðonne sceal se lareow hine unbindan fram þam ecum wite: Swa swa þa
apostoli lichamlice lazarum alysdon;
 234.16. Ac se læweda mann sceal him ondrædan þæs
biscopes cwyde: þeah he unscyldig sy: þe læs þe he þurh modignysse
scyldig wurðe;
 234.19. Ne getimode þam apostole þome unforsceawodlice:
þæt he ungeleafful wæs cristes æristes: Ac hit getimode þurh godes
forescawunge: for ðan þurh his grapungæ. we sind geleaffulle;
 234.22. Mare us fremode his twynung: þonne þæra oðra
apostola geleaffulnyss: For ðan þa ða he wæs gebroht to geleafan mid
þære grapunge: þa wearð seo twynung þurh þæt us ætbroden;
 234.25. Eaðe mihte crist arisan of deaðe butan dolhswaðum: Ac
to ði he heold þa dolchswaðu þæt he wolde mid þam þa twynigendan
getrymman;
 234.27. He cwæð to þoman;
 234.28. Þu gelyfst for ðan ðe ðu me gesawe;
 234.28. He geseah þone lichaman and þa dolhswaðu: and he
gelyfde þæt he wæs god se ðe arærde þone lichaman of deaðe;
 234.30. Swyðe blissiað þas word us: þe her
æfterfyliað: gesælige beoð þa ðe me ne gesawon: and þeah on me
gelyfað;
 234.32. Mid þam cwyde sind þa ealle getacnode þe crist on
lichaman ne gesawon: and þeahhwæðere hine healdað on heora mode.
þurh geleafan;
 234.34. Se gelyfð soðlice on god: se ðe mid weorcum
begæð þæt ðæt he gelyfð;
 236.1. Se ðe andet þæt he god cunne: and yfele weorc
begæð: þonne wiðsæcð he god. mid þam weorcum;
 236.2. Se geleafa. þe bið buton godum weorcum. se is dead;
 236.3. Ðis synd þæra apostola word: undernymað hi mid
carfullum mode;
 236.5. We sprecað ymbe ærist: Nu sind sume menn þe habbað
twynungæ be æriste: and þonne hi geseoð deadra manna ban: þonne
cweþað hi;
 236.7. Hu magon ðas ban beon geedcucade. swilce hi wislice
sprecan: Ac we cweðað þærtogeanes. þæt god is ælmihtig. and
mæig eall þæt he wyle: He geworhte heofonas. and eorðan and ealle
gesceafta buton antimbre;
 236.11. Nu is geþuht þæt him sy sumera þinga eaðelicor
to arærenne þone deadan of ðam duste. þonne him wære to wyrcenne
ealle gesceafta. of nahte;
 236.13. Ac soðlice him sind ealle þing gelice eaðe: and nan
þing earfoðe;
 236.14. He worhte adam of lame: nu ne mage we asmeagean hu he of
þam lame flæsc worhte. and blod. ban. and fell. fex. and næglas;
 236.16. Men geseoð oft þæt of anum lytlum cyrnele. cymð
micel treow: ac we næ magon geseon on þam cyrnele: naðor ne wyrtruman:
ne rinde: ne bogas: ne leaf;
 236.19. Ac se god þe forðtihð of ðam cyrnle treow. and
westmas. and leaf;
 236.20. Se ylca mæg of duste aræran flæsc. and ban. sina.
and fex;
 236.21. Swa swa he cwæð on his godspelle. ne sceal eow beon
forloren. an hær. of eowrum heafde;
 236.23. Se apostol paulus cwæð þæt we sceolon arisan: of
deaðe: on þære ylde þe crist wæs þa ða he þrowade: þæt
is ymbe þreo and þrittig geara;
 236.25. Ðeah cyld forðfare oððe forwerod mann:
þeahhwæðre hi cumað to ðære ylde þe we ær cwædon:
hæfð þeah gehwa his agenne westm. þe he on þisum life hæfde.
oððe habban sceolde gif he his gebide;
 236.28. Gif hwa alefed wære oððe limleas on þisum life: he
bið þonne swa hit awriten is: þæt ealle ða þe to godes rice
gebyriað. nabbað naþor ne wom. ne awyrdnysse: on heora lichaman;
 236.32. Hwæt sceole we smeagan ymbe ða oðre þe gewitað
to ðam ecum forwyrde hwæðer hi alefede beon. oððe limlease: þonne
hi beoð on ecere susle wuniende;
 236.35. Hit bið þonne swa swa crist cwæð þæt nan wer
ne wifað. Ne wif ne ceorlað: Ne team ne bið getymed. Ne hi deaðes ne
abyriað syððan: Ac beoð englum gelice: þonne hi mid englum wuniað;
 238.3. Ne him ne lyst nanre galnysse: Ne hi næfre syððan
synna ne gewyrcað;
 238.4. Ne bið þær sorh ne sar. ne nan gedreccednys: ac bið
fulfremed syb. and singal blis. and beoð cuðe ge ða ðæ ær cuðe
wæron ge ða ðe uncuðe wæron: wuniende on broðerlicere lufe mid
gode a on ecnysse. AMENN;

END_TEXT
START_TEXT

ÆCHom I, 16 (App)
B1.1.18.4.
First Sunday after Easter: Text from Clemoes 1955-6, 611-14.



 170.20. Hwær beoð wyrta blostman on winterlicre tide? Hwær
beoð ealle ofætu. of eallum treowcynne? Hwær beoð hi gesewene on
winterlicum cyle: on ænigum beame. þe ealle eft cuciað. on wyrtum and on
treowum þurh þone ecan wyrhtan. se ðe ða deadan ban of þam duste
arærð eallswa eaðelice swa he hi ær geworhte;
 170.25. Hwær beoð þas fleogan and fela fugolcynn. þe nan
man ne gesihð naht eaðe on wintra. and fela wildeora þe eallne winter
slapað and eft beoð æteowde ansunde. and cuce. æfter swa langsumum
slæpe þurh ðone lyfiendan god;
 171.4. Eac swilce þas wurmas þe wyrcað þas sidan wide geond
þas woruld to ælcum godewebbe: hi wyrcað þa sidan mid wundorlicum
cræfte onbutan hlafmæssan. and licgað þonne deade to duste adruwode.
and man deþ hi on pochum. hehð uppon wagum ofer eallne þone winter oð
ðæt lencten cume. and liðe gewideru. þonne deþ man þæt dust on
leadenum dihsum and sett ongean þa sunnan. and hi swa acuciað. ælc dust
to wyrme swa swa hi ær wæron. and beoð ealle hwite swa swa we oft
gesawon. and hi man ðonne afett oð ðæt hi full weaxene beon and hyra
weorc wyrcan and wurðað eft deade. and hi ælce geare swa æfre
acuciað of heora ealdum duste þurh ðone ælmihtigan drihten þe hi swa
ær gesceop to þam syllicum cræfte. to pællum. and to purpurum swa
swa hit cuð is wide;
 171.17. Nu is full swutol bysen on ðisum syllicum wurmum þe of
ðam duste acuciað. þæt ure drihten mæg of deaðe us aræran of
þam duste to life we ðe beoð þonne ece æfter urum æriste. þonne
he þa wacan wurmas ðe wurðað eft to duste swa eaðelice geedcucað to
þam ænlican cræfte;
 171.22. Sum fugol is gehaten <foreign>fenix</foreign> on leden on arabiscre þeode
æfre wuniende. swiðe ænlic fugol swa swa us sæcgað bec;
 171.24. Fif hund geara he lyfað. and lið him syððan dead on
his agenum neste þe he him ær geworhte. of myrran and of store. and of
wyrtbræþum;
 172.2. Ðonne wehst an lytel wyrm of his flæsce eft. and wyrð
þonne to fugole gefiðerhamod eall on ða ylcan wisan ðe se oðer ær
wæs. and lyfað eallswa lange swa swa se oðer lyfode;
 172.5. He sylð us soðlice swutole bysne þæt we ealle
sceolon on ðam endenextan dæge of deaðe arisan þurh ures drihtnes
mihte. on ecum lichaman. and lybban æfre syððan. þonne he sawulleas
fugol swa eft acucað þurh ðone ylcan drihten þe ealle ðing gescop;
 172.9. Us secgað eac bec swa swa hit full soð is. þæt ða
seofan slæperas þe slepon on ðam timan fram decies dagum ðæs
deofollican caseres. oð theodosies timan ðe on crist gelyfde. þreo hund
geara fæc and twa and hundseofantig geara. þæt hi ða upp arison of
þære eorðan acucode. for ðan ðe crist wolde þam casere geswutelian
þæt we ealle sceolon of deaðe arisan on þam endenextan dæge urum
drihtne togeanes. and underfon edlean eallra ure dæda be þam ðe we ær
gewrohton on þissere worulde;
 172.17. Wylle we. nelle we wuniað æfre cuce æfter urum
æriste be urum gewyrhtum oððe wel. oððe yfele. be þam ðe we
geworhton ær;
 172.20. Rædlic bið gehwilcum menn þæt he hogige geornlice
þæt he him wununge wyrce þær ðær he æfre wunað. for þan
ðe se hælend sæde on his halgan goddspelle;
 172.22. <foreign>In domo patris mei mansiones multe sunt</foreign>;
 172.23. On mines fæder huse syndon fela wununga;
 172.24. Þa wununga we magon us sylfum gewyrcan. nu on þisum
life mid geleafan and weorcum and ic beo sylf unwis gif ic nelle me gewyrcan
þa ecan wununge þa hwile ðe ic mæge and mot. þonne ic nelle furðon
nu faran ofer land. oððe to hirede geridan. butan ic hæbbe beðoht
hwær ic wunian mæge. and gehwiss inn hæbbe to ðam lytlan fyrste
þæs hwilwendlican færeldes;

END_TEXT
START_TEXT

ÆCHom I, 17
B1.1.19.
Second Sunday after Easter: Text from Clemoes 1955-6, 243-8.



 238.9. <foreign>dominica secvnda post pasca Ego sum pastor bonus. et
reliqua</foreign>;
 238.12. Þis godspel þe nu geræd wæs. cwyð þæt se
hælend cwæde be him sylfum. Ic eom god hyrde: Se goda hyrde sylð his
agen lif for his sceapum;
 238.14. Se hyra. se ðe nys riht hyrde. he gesihð þone wulf
cuman. and he forlæt þe sceap and flihð;
 238.16. And se wulf sum gelæcð. and þa oðre tostencð;
 238.16. <foreign>John 10</foreign> Se hyra flyhð for ðon þe he is hyra. and
þa sceap ne belimpað to him;
 238.16. <foreign>John 10</foreign> Ic eom god hyrde and ic oncnawe mine scep. and hi
oncnawað me: Swa swa min fæder me oncnæwð and ic hine;
 238.16. <foreign>John 10</foreign> And ic sylle min agen lif. for minum sceapum;
 238.16. <foreign>John 10</foreign> ic hæbbe eac oðre scep þe ne sind na of
ðisre eowde. and þa ic sceal lædan. and hi gehyrað mine stemne. and
bið an eowed. and an hyrde;
 238.17. Crist is god gecyndelice and soðlice nis nan þing god
buton gode anum;
 238.18. Gif ænig gesceaft is god þonne is seo godnys of ðam
scyppende: Se ðe is healice god;
 238.19. He cwæð se goda hyrde sylð his agen lif for his
sceapum;
 238.20. Vre alysend is se goda hyrde. and we cristene menn. synd
his scep: And he sealde his agen lif for ure alysednysse;
 238.22. He dyde swa swa he manede. and mid þam he geswutelode
hwæt he bebead. God hyrde wæs petrus. and god wæs paulus. and gode
wæron þa apostoli þe heora lif sealdon for godes folce. and for rihtum
geleafan ac heora godnys wæs of ðam heafde þæt is crist þe is heora
heafod. and hi sind his lima;
 238.29. Ælc biscop and ælc lareow is to hyrde geset godes
folce: þæt hi sceolon þæt folc wið þam wulfe gescyldan;
 238.30. Se wulf is deoful: þe syrwð ymbe godes gelaðunge: and
cepð hu he mage cristenra manna saula mid leahtrum fordon þonne sceal se
hyrde þæt is se biscop oððe oðer lareow wiðstandan þam reðan
wulfe: Mid lare and mid gebedum;
 240.4. Mid lare he sceal him tæcan þæt hi cunnon. hwæt
deoful tæhð mannum to forwyrde: and hwæt god bebyt to gehealdenne: For
begeate þæs ecan lifes;
 240.7. He sceal him fore gebiddan þæt god gehælde þa
strangan. and gehæle ða untruman;
 240.8. Se bið to strangum geteald: se þe wiðstent deofles
lare;
 240.9. Se bið untrum: se ðe on leahtrum fylð;
 240.10. Ac se lareow bið unscyldig gif he þæt folc mid lare
gewissað: and him wið god geþingað;
 240.12. Ða twa þing he sceal þam folce don and eac mid his
agenum oðrum gehelpan;
 240.13. And gif hit swa getimað his agen lif syllan for ðæs
folces hreddinge;
 240.15. Se hyra flyhð: þonne he þone wulf gesihð;
 240.15. Se is hyra and na hyrde se ðe bið begriwen on
woruldþingum: and lufað þone wurðmynt. and þa ateoriendlican edlean.
and næfð innwerdlice lufe to godes sceapum;
 240.18. He cepð þara sceatta. and blissað on ðam
wurðmynte. and hæfð his mede for þysum life. and bið bescyred
þære ecan mede;
 240.20. Nast ðu hwa bið hyra: hwa hyrde ær ðan ðe se
wulf cume: ac se wulf geswutolað mid hwylcum mode he gymde þæra sceapa;
 240.23. Se wulf cymð to ðam sceapum. and sume he abit sume he
tostencð;
 240.24. Þonne se reða deoful: tihð þa cristenan men sume to
forlire: sume he ontendt to gitsunge: Sume he arærð to modignysse: and
sume he þurh graman totwæmð and mid mislicum costnungum gastlice
ofslyhð;
 240.27. Ac se hyra ne bið naðor ne mid ware ne mid lufe
astyred: ac flyhð for ðan þe he smeað ymbe ða woruldlican hyðða
and læt to gymeleaste þæra sceapa lyre;
 240.30. Ne flihð he na mid lichaman: ac mid mode;
 240.31. He flihð for ðan þe he geseh. unrihtwisnysse: and
suwade;
 240.32. He flihð for ðan ðe he is hyra: and na hyrde: swilce
hit swa gecweden sy: ne mæg se standan ongean fræcednyssa þæra
sceapa: Se ðe ne gymð þæra sceapa mid lufe: ac tylað his sylfes.
þæt is þæt he lufað þa eorðlican gestreon. and na godes folc;
 242.3. Wulf bið eac se unrihtwisa rica. þe bereafað þa
cristenan. and þa eaðmodan mid his riccetere ofsit: Ac se hyra oððe se
medgilde ne gedyrstlæhð þæt he his unrihtwisnysse wiðstande
þæt he ne forleose his wurðmynt and þa woruldlican gestreon þe he
lufað swiðor þonne þa cristenan menn;
 242.7. Be þysum awrat se witega ezechiel: þus cweðende;
 242.8. Ge. hyrdas gehyrað godes word;
 242.9. Mine sceap sind tostencte þurh eowre gimeleaste: and sind
abitene: Ge cariað ymbe eowerne bigleofan: and na ymbe þæra scapa: for
ði ic wylle ofgan þa scep æt eowerum handum. and ic do þæt ge
geswicað þare wican: and ic wylle ahreddan mine eowde wið eow;
 242.13. Ic sylf wylle gadrian mine scep þe wæron tostencte.
and ic wille hi healdan on genihtsumre læse;
 242.15. Þæt þæt losode. þæt ic wylle secan. and
ongean lædan;
 242.16. Þæt þæt alefed wæs. þæt ic gehæle;
 242.17. Þæt untrume ic wylle getrymman: and þæt strange
gehealdan. and ic hi læswige on dome and on rihtwisnysse;
 242.19. Þas word spræc god þurh þone witegan ezechihel: be
lareowum. and be his folce;
 242.20. Ge sceolon beon geornfulle to eower agenre þearfe: þeah
hit swa getimige þæt se lareow gimeleas beo and doð swa swa crist
tæhte;
 242.22. Gif se lareow wel tæce. and yfele bysnige: doð swa swa
he tæhð. and na be ðam þe he bysnað;
 242.24. Se hælend cwæð be him. ic eom god hyrde. and ic
oncnawe mine scep;
 242.25. And hi oncnawað me;
 242.26. Þæt is ic lufige hi. and hi lufiað me;
 242.26. Se ðe ne lufað soðfæstnysse: ne oncneow he na git
god;
 242.27. Ac behealde ge: hwæðer ge synd godes scep: hwæðer
ge hine git oncneowon. Hwæðer ge mid soðfæstnysse hyne lufiað;
 242.29. He cwæð swa swa min fæder oncnæwð me. and ic
oncnawe hine. and ic sylle min agen lif for minum sceapum;
 242.31. He oncnæwð his fæder þurh hine sylfne: and we
oncnawað þurh hine;
 242.32. Mid þære lufe þe he wolde for mancynne sweltan: mid
þære he cydde hu miclon he lufað his fæder;
 242.34. He cwæð ic hæbbe oðre scep. þe ne synt na of
þyssere eowde;
 242.35. And þa ic sceal lædan. and hi gehyrað mine stemne.
and sceal beon an eowd. and an hyrde;
 244.3. Þis he spræc on Iudea lande: þær wæs an eowd.
of ðam mannum þe on god belyfdon. on ðam leodscype;
 244.4. Þa oðre scep syndon þa ðe of eallum oðrum eardum
to gode bugað;
 244.6. And crist hi gebrincð ealle to anre eowde: on ðam ecan
life;
 244.7. Manega synd hyrdas under criste: and þeahhwæðere he
is ana heora ealra hyrde: Se ðe leofað and ricxað mid fæder. and mid
halgum gaste. a. on ecnysse. AMENN:

END_TEXT
START_TEXT

ÆCHom I, 17 (App)
B1.1.19.4.
Second Sunday after Easter: Text from Clemoes 1955-6, 614-27.



 177.6. Ge magon gehyran on ðære halgan lare on hu micelre
frecednysse we moton beon gif we eow ne secgað eowre sawle ðearfe;
 177.8. We aweriað us sylfe gif we hi secgað eow. and gif we mid
weorcum eow wel bysniað. elles we beoð gehatene yfele hyrdas ðe
lætað godes scep losian ðurh gymeleaste;
 177.11. Be swylcum cwæþ god sylf to sumum his witegan ezechiel
gehaten. and he hit sette on bocum. and we hit magon eow secgan mid
swiðlicere fyrhte. and ge hit sceolon gehyran mid soðre eadmodnysse;
 177.14. God cwæþ to ðam witegan;
 177.14. Wa israhela hyrdum þe feddon hi sylfe. and ne feddon mine
eowde;
 177.16. Ge hyrdas wæron witodlice gescrydde mid þæra sceapa
wulle and ge supon heora meolc. ða fættan ge snidon and ge mine eowde ne
læswodon. þæt untrume ge ne trymdon. and þæt adlige ge ne
gehældon. þæt tobrocene ge ne spylton. and ðæt ðe losode ge ne
sohton. þæt aworpene ge ne brohton ongean. ac mid styrnysse ge hi heoldon.
and sind mine scep tostencte for ðan ðe hi næfdon hyrde. and synd
gewordene wilddeorum to mete;
 177.23. Mine eowda dwelodon on dunum and on cludum and ofer ealle
eorðan mine eowda synd tostencte. and næs nan ðe hi sohte. ac ic secge
eow hyrdum. efne ic sylf sece mine scep æt þam hyrdum. and ic mine eowde
alyse of heora muðum and mine scep ne beoð soðlice him to mete. and ic
gedo þæt hi geswicað þæt hi syððan ne beoð minra sceapa
hyrdas ne hi sylfe ne fedað;
 178.4. Eft cwæþ se ælmihtiga god þurh ðone ylcan
witegan ezechiel. efne ic sylf sece mine scep and hi geneosige swa swa se hyrde
geneosað his eowde on dæg. þonne hi beoð tostencte. and ic hi
gegaderige of eallum þam stowum ðe hi to stencte wæron on miste and on
genipe. and ic hi gelæde of folcum;
 178.9. Ic hi gegaderige of landum and gelæde to heora lande. and
on israhela dunum ic hi læswige. on genihtsumum læswum and on eallum
landum and on israhela dunum beoð heora læswa. and ðær hi gerestað
on growendum gærsum;
 178.12. Þæt ðæt losode ic sece and þæt aworpen
wæs ic ongean læde. þæt þæt tobrocen wæs ic spylce. and
ðæt untrume ic getrymme. þæt fætte and ðæt strange ic
gehealde. and ic hi læswige on domo;
 178.15. Soðlice þeos witegung wæs gewitegod þurh god be
biscopum and mæssepreostum þe synd manna hyrdas and be cristenum folce.
þe syndon cristes scep þa he alysde mid his agenum life of deofles
hæftnedum. and dyde us frige þæt we ne þurfon eft to þam yfelan
þeowte næfre becuman gif we gecwemað gode mid godum biggengum and
forbugað yfel;
 178.21. God ætwat þam hyrdum swa swa ge gehyrdon ær
þæt hi hi sylfe feddon and his sceapa ne gymdon. þæt synd þa yfelan
lareowas þe lociað wið heora. and him sylfum gaderiað swa swa us
sæde se apostol paulus;
 178.25. <foreign>Omnes enim sua quaerunt. Non quae iesu cristi</foreign>;
 179.1. Ealle hi secað soðlice heora agen and na ða ðing
þe synd ures hælendes cristes;
 179.2. Ac god ne forlæt swa ðeah his þa geleaffullan scep.
swa swa he sylf sæde þurh sumne oðerne witegan;
 179.4. Cwest þu la hu mæg ænig modor forgitan hyre agen
cild þæt heo him ne gemildsige. and þeah heo hit forgite ne forgite ic
swa ðeah ðe;
 179.6. Ðus besorge synd eowre sawla gode. gif ge swa gesælige
beoð þæt ge secað hi ne mid modes smeaungum and mid weorca fremminge;
 179.8. He cwæþ to þam hyrdum. ge hæfdon gewæda of
þæra sceapa wulle. and ge supon heora meolc. for ðan ðe þa lareowas
moton lybban be þam ðe him ða geleaffullan for heora lare doð. swa swa
cristes apostolas be cristes leafe dydon. for ðan ðe se wyrhta bið
wyrðe his metes;
 179.13. Nis swa ðeah to understandenne swylce hi syllon þa lare
wið heora bigleofan. for ðan ðe heo ne bið na cype. and gif hi þæt
halige godspell swa huxlice syllað. micel þing hi syllað to wacum
wurðe;
 179.17. Hit nis na swa to understandenne. ac hi soðlice habbað
twyfealde mede þa ðe mannum bodiað. ane æt þam folce. oðre æt
heora drihtne. ane on þisum life to heora lifes neodum. oðre on ðam ecan
life mid þam lyfigendan gode gif hi his folce wisssiað wel mid heora lare;
 179.21. He cwæþ be þam yfelum hyrdum þe misheoldon his
scep. þæt fætte ge ofsnidon and ge mine scep ne læswodon. þæt
untrume ge ne getrymdon. and þæt adlige ge ne gehældon. þæt
tobrocene ge ne gespylcton. and þæt aworpene ge ongean ne læddon.
þæt þæt losode ge ne sohton. ac mid styrnysse ge hi heoldon;
 180.2. Se yfela hyrde þæt is se ungetrywa lareow ofsnið ða
fættan scep. for ðan ðe he amyrð þa cristenan þonne he unrihtlice
leofað and him yfele bysnað. þonne cwyþ se geleaffulla min lareow deð
þus. hwæt eom ic la manna þæt ic ne mote swa don swa swa min lareow
deð. and losað þonne se stranga;
 180.7. Feawa ðæra sceapa syndon hale. and strange. for ðan
ðe ma manna is ðe mislybban willað þonne þæra þe beon anræde
for gode on soðfæstnysse and soðre rihtwisnysse. ac se lyðra hyrde
læt hi to gymeleaste und uncarfullice him forcuðe bysnað. and for his
gymeleaste he forlyst þa untruman. and mid yfelre gebysnunge he ofslyhð
þa strangan gif hi swa unware beoð þæt hi him geefenlæcað;
 180.14. Nis nan mann swa derigendlic þe do mare to hearme þonne
se yfela lareow. þe leofað unrihtlice and ne hogað embe godes folc hu hi
gehealdene beon. ac læt hi to forwyrde mid his wohnysse. and for his hades
arwurðnysse hine nan man ne þreað. and he for his sceamleaste geswican ne
cann. oð ðæt he beswicð hine sylfne and hi. cwyð on his geþance
gif he swa ungesælig bið;
 180.21. Wite gehwa hwæt he do lybbe gehwa swa him licige. swa
wolice swa rihtlice. minne wurðmynt ic hæbbe. and þa ðing þe me
gebyriað me beoð gehealdene;
 180.23. Ac ða scep scoldon þe swylcne hyrde habbað don swa
swa crist cwæþ. his dædum ne geefenlæcan. ac gif he hwæt him
secge heora sawlum to ðearfe geefenlæcan þære lare and forlæton
his dæda;
 181.2. Se goda hyrde ne wandað þe godes scep lufað þæt
he ða dweliendan scep for his drihtnes ege geornlice ne sece. þeh he swince
ðe mare on dunum and on cludum. on ðornum and on bremelum for ðan ðe he
ne wandað for woroldlicum geswincum ðeah ðe hine man tæle and him
teonan cweðe þæt he ne bodige swa swa him bebead god þa halgan lare.
and gehæle þa untruman. and þa dweliendan scep to heora drihtne geweme;
 181.9. Gif se lareow forlæt losian on gedwylde þæt bilewite
scep oððe þæt untrume. þonne gelustfullað sona sumum of ðam
strangum eac swylce to dwelienne. and dyslice syngian. and se hyrde þonne
hæfð wite æt gode for ðære gymeleaste þæs forlorenan scepes;
 181.14. He sceal warnian ða scep wið ða toweardan costnunga.
swa swa salomon se wisa awrat on his bec;
 181.15. <foreign>Fili mi. sta in iustitia timore. et prepara animam tuam ad
temptationem</foreign>. þæt is on englisc. min bearn stand on rihtwisnysse and on
ege. and gearca þine sawle to costnunge;
 181.19. Eft se sealmwyrhta þysum wordum us manode;
 181.20. <foreign>Multe tribulationes iustorum et de his omnibus liberauit
eos dominus</foreign>. Manega synd gedrefednyssa rihtwisra manna. ac of eallum þam hi
alyst drihten;
 181.23. Eft se apostol paulus on his pistole awrat;
 181.23. <foreign>Omnes qui uolunt pie uiuere in cristo iesu. persecutionem
patiuntur</foreign>;
 181.25. Ealle þa ðe wyllað arfæstlice lybban on criste. hi
sceolon ehtnyssa and earfoðnyssa þolian for ðan ðe we moton mid micelre
earfoðnysse þone micclan wurðmynt and þa midwununge mid þam
ælmihtigan gode on þam ecan life geearnian her on life gif we hine habban
willað;
 182.5. God ælmihtig beswingð swiðe mildheortlice ælcne
sunu þe he underfehð. and furðon his ancennedan sunu urne hælend crist
þe gehyrsum wæs his fæder swa þæt he swingla forbær þeah ðe
he unsynnig wære. and eac deað þrowode agenes willan for ure alysednysse
and nolde butan earfoðnysse þis lif adreogan. ac he oferswyðde þone
deað þa ða he of deaðe aras;
 182.11. Hu wenst ðu þæt ðu mage to þam micclan
wurðmynte unbeswungen becuman. nu ðu synfull eart þæt ðu godes sunu
beo and mid gode wunige on ðam ecan life. nu his ancenneda sunu eallswa
mihtig swa se fæder þeah he mann wurde for us. næs unbeswungen þeah
ðe he unsynnig wære;
 182.16. Ne magon we beon cristene ne cristes lima getealde. gif we
eall ure lif lybbað on softnysse. on eallum estum and on unlustum and nane
earfoðnysse nellað þrowian for criste ðe swilce ðing forbær
unsynnig for us;
 182.20. Ælc mann mot to soðan sume þreale habban and sume
geswencednysse for his synnum her on life. oððe on þam oðrum life
earmlice þrowian. and his synna ne beoð gebette swa ðeah gif he on his
life læt hi to gymeleaste;
 182.24. We moton eow secgan eowre sawle þearfe. licige eow ne
licige eow. þæt we ne beon lease hyrdas. for ðan ðe us is uncuð ure
geendung. and þeos weoruld næfð fornean nane wynsumnysse nu. for ðan
ðe heo sceal geendigan mid manegum earfoðnyssum. and hi swiðe
genealæcað swa swa ge sylfe geseoð;
 183.4. God nolde cyðan nanum his gecorenum ne furðon his englum
ðone endenextan dæg þyssere worulde. ne we eac nyton ure geendunge. for
ðan ðe se ælmihtiga god wolde þæt we wæron ware and gearuwe
þonne he us habban wyle of ðyssere worulde to him;
 183.9. Se goda hyrde cwæþ þæt is god ælmihtig;
 183.9. Mine scep synd tostencte for ðan ðe hi næfdon hyrde.
and synd gewordene wilddeorum to mete;
 183.11. Mine eowda dweledon on dunum and on cludum. and ofer ealle
eorðan mine eowda synd tostencte. and næs nan ðe hi sohte;
 183.13. Ac ic secge eow hyrdum efne ic sylf sece mine scep æt
þam hyrdum. and ic mine eowde alyse of heora muðum and mine scep ne beoð
soðlice him to mete. and ic gedo þæt hi geswicað þæt hi
syððan ne beoð minra sceapa hyrdas ne hi sylfe ne fedað;
 183.18. Her ge magon gehyran þæt us ne hylpð to suwigenne ne
eac to geswicenne þæt we ne secan eow swa hwider swa ge dweliað. on
dunum and on cludum;
 183.20. Ðæt is on modignysse and on mislicum leahtrum þæt
ge ne wurðon wilddeorum to mete þæt synd þa ungesewenlican. and þa
swicolan deofla þe embe þæt an cariað hu hi ða cristenan fordon. and
to hellicum suslum mid him sylfum gelædon;
 183.24. Ic secge eow nu ac hit sæde swa þeah ær paulus se
apostol on sumum his pistole;
 184.1. <foreign>Radix omnium malorum est cupiditas</foreign>;
 184.1. Ðæt is on englisc. seo grædignyss soðlice.
þæt is ðyssere worulde gitsung. is witodlice wyrtruma eallra yfelra
ðinga. and þa ðe hyre folgiað swa swa to fela doð nu. þa dweliað
fram geleafan and synd lease cristene. and hi sylfe besettað on micclum
sarnyssum. of þam ðe hi earfoðlice æfre eft becumað. mid
behreowsunge and micelre dædbote. oððe on ðam bradan fyre hi sceolon
forbyrnan. and on þam readan lige for heora reaflace;
 184.9. God bið ðæt mann hæbbe gold and fela æhta. ac
wa þam ðe hi begyt wolice swa ðeah. for ðan ðe he hæfþ ða
æhta and næfð hine sylfne. ne he ne mæg hi ferian forðheonon mid
him. na mare þonne he brohte mid him þa ða he geboren wæs;
 184.13. Nu is eac se tima þe se ylca apostol paulus foresæde
gefyrn timotheae þam bisceope. þæt on ðam endenextan dagum beoð
frecenfulle tida and menn lufiað to swiðe þas swicolan woruld. and hi
beoð grædige goldes and seolfres;
 184.17. On modignysse ahafene and huxlice tælende;
 184.18. Heora fæderum and moddrum hi beoð ungehyrsume;
 184.19. Unðancwyrðe on ðeawum. and forscyldgode on dædum.
butan ælcere trywðe. and butan soðre sibbe;
 184.21. Mid leahtrum afyllede. and unliðe him betwynan;
 184.22. Ungehealdsume. and butan welwillendnysse;
 184.23. Melderas and toðundene. and heora lustas lufigende
swiðor þonne hi lufion ðone lyfiendan god;
 184.25. Hi habbað arfæstnysse hiw and wiðsacað þære
mihte;
 185.1. Nu is ðeos woruld gemencged mid swylcum mannum to swiðe.
and hi þa bilewitan men mid heora menigfealdum leahtrum to yfelnysse tihtað
and to arleasum dædum. for ðan ðe se awyrgeda gast wunað on swylcum
mannum. and hi synd deofles lima swa swa heora dæda swuteliað;
 185.6. Micele selre us wære þæt we unswicole wæron and
wordfæste us betwynan. and on weorcum rædfæste. þonne ure ælc
oðrum ungetrywðe cydde. and swa us sylfe and ure sawle forwærdon. for
ðan ðe ælcum menn his agen dom cymð to;
 185.10. Gesælig bið þæt folc ðe fela witan hæfð
gif hi riht wyllað and rædfæste beoð. and se is wita geteald þe
wyle rihtwisnysse. and se is unwita ðe wohnysse lufað þeah ðe he for
worulde wita beo geteald. for ðan ðe his snotornyss hine sylfne beswicð;
 185.14. Hit is awriten on bocum;
 185.15. <foreign>Sapientia huius mundi. stultitia est apud deum</foreign>;
 185.16. Þæt is þæt se woruldlica wisdom is dysignyss
geteald ætforan urum drihtne;
 185.17. Hi synd wise to ðam þæt hi wyrcan yfel. and ne
cunnon wyrcan ða godan weorc for gode. ac seo arfæstnyss swa swa us
secgað bec is micel wisdom þæt se mann beo arfæst. and þæt is
soð inngehyd þæt he symle forbuge ealle yfelnysse on eallum his
dædum;
 185.21. God ælmihtig cwæð ða gyt. Ic sylf sece mine scep
and hi geneosige. swa swa se hyrde geneosað his eowde on dæg þonne hi
beoð tostencte. and hi gegaderige of eallum þam stowum þe hi to stencte
wæron. on miste and on genipe and ic hi gelæde of folcum;
 186.1. Ic hi gegaderige of landum and gelæde to heora lande. and
on israhela dunum ic hi læswige on genihtsumum læswum. and on eallum
landum. and on israhela dunum beoð heora læswa. and ðær hi gerestað
on growendum gærsum;
 186.5. Micel is godes mildheortnyss ofer manncynne þæt he sylf
wyle secan swa swa us segð þis gewrit his ða tostenctan scep. and him
sylf geneosian. and hi gegaderian swa swa god hyrde deð of eallum þam
stowum þe hi to stencte wæron;
 186.8. Ðu wylt losian on leahtrum. and æthleapan þam hyrde.
ac he ðe wyle gynan ongean to ðære eowde;
 186.10. Betera is godes willa þe nele þæt ðu losige
þonne ðin willa sy þe wylt sylf losian;
 186.11. On miste and on genipe beoð þa scep tostencte. ac se
goda hyrde þæt is god ælmihtig mid his scearpum eagum þurhsihð
þone mist swa ðæt ða scep ne magon his gesihðe ætberstan. oð
ðæt ða dweliendan scep to heora drihtne bugan;
 186.15. Hwæt is se mist on dæge buton middanneardlic gedwyld
þe menigfeald arist of manna unðeawum. of sace. and of geflite. and of
swicdome. and of manegum yfelnyssum. and bið se mist þicce. ac godes eagum
swa ðeah ne bið nan ðing digle;
 186.19. He þurhsihð þone mist and his scep gegaderað for
ðan ðe he wel wat hwilce his agene synd. and he hi leswað mid þære
godspellican lare swiðe genihtsumlice heora sawlum to hæle. on wynsumre
grænnysse þæs godcundan geleafan. oð ðæt he hi gelæde to
þam ecan life þær se woruldlica mist ne mæg him derian;
 186.25. He cwæþ. þæt þæt losode ic sece. and
ðæt aworpen wæs ic ongean læde. þæt þæt tobrocen wæs ic
spylce. and þæt untrume ic getrymme þæt fætte and ðæt strange
ic gehealde. and ic hi læswige on domo;
 187.3. He is se ælmihtiga wyrhta ðe mæg don þæt
þæt he wyle. he mæg gerihtlæcan þone unrihtwisan. and ðone
dweliendan man of gedwylde lædan. and ðone synfullan fram his synnum
geclænsian. and ða untruman he mæg eaðelice getrymman on godum
weorcum for ðan ðe he eallgod is. and ða strangan on geleafan mid lufe he
hylt and him eallum gewissað mid welwillendum dome;
 187.9. Sume menn habbað swiðe god anginn þæt hi æt
fruman wel lybbað and on ende mislybbað. forlætað þa godnysse þe
hi ongunnon æt fruman and to arleasnysse bugað earmlice on ende swa swa
dyde iudas ðe urne drihten belæwde. and sume farað yfele on anginne
heora lifes and wendað eft to beteran. and wurðað full gode swa swa dyde
paulus ðe is apostol nu. eallra ðeoda lareow and leof þam hælende;
 187.16. Nu nyte we menn for ði hwæt furðor gewyrð be
gehwilcum menn ac hit wat se ælmihtiga þe his domas gesett be þam þe
he sceawað þone willan æghwylces mannes and his geearnunge him deð.
and his domas beoð æfre rihtwise;
 187.20. Gif ge godes scep syndon oððe beon wyllað þonne beo
ge unscæðþige on scepes gecynde. for ðan ðe seo unscæððignyss
is swiðe micel ðing. þæt is modes hluttornyss ðe micclum gode
licað þæt se mann ne hearmige him sylfum ne oðrum;
 187.24. Ne bið se unscæððig þe hine sylfne fordeð. ac
se ðe hine sylfne gehylt and ne swicað oðrum menn. se bið
unscæþþig and seo unscæþðignyss is betere þonne
ælmesdæda. and selre þonne fæsten. furðor þonne gebeda oððe
boca ræding. for ðan ðe seo unscæðþignyss bið æfre orsorh
and gode andfenge and his engla gefera;
 188.5. Wel behofiað þa læwedan menn goddra lareowa symle.
for ðan ðe þa lareowas sceolon onlyhtan heora heortan mid þære
halgan lare and to geleafan getrymman. ac godes mildheortnyss mot hi
foresceawian se ðe us mannum behet þæt he mid us wolde beon oð
ðyssere worulde geendunge ær his upstige to heofonum;
 188.10. Gif þa scep beoð gode þonne beoð gode hyrdas. and
of þam godum sceapum cumað þa godan hyrdas. and ealle ða godan hyrdas.
syndon under criste þe is se goda hyrde. and he hylt þa hyrdas and hi
læswiað ða scep. and he læswað þa scep and hi his stemne
gehyrað and him fyliað;
 188.15. His stemne we gehyrað and him fyligiað gif we his
beboda bliðelice gefyllað. and mid innewerdre heortan hine æfre
lufiað. and ða þing forlætað þe him laðe synd;
 188.18. Forlæte ælc cristen man leasunga and stala
morðdæda and manaþas. wiccecræft and wiglunga. reaflac and forlir.
swicdomas and syrwunga. and ða micclan druncennysse. þe manslyhtas of
cumað. and ealle þa unðeawas ðe ure drihten onscunað. and uton habban
geleafan on ðone lyfiendan god hiht and soðe lufe and soðe rihtwisnysse.
mildheortnysse and ælmesdæda and manþwærnysse. þæt us se goda
hyrde hælend crist to his halgum gegaderige into heofonan rice swa swa he
þam eallum behet þe hine lufiað;
 189.2. Ðam sy wuldor and lof on ealra worulda woruld a butan
ende. amen;

END_TEXT
START_TEXT

ÆCHom I, 18
B1.1.20.
In Letania maiore: Text from Clemoes 1955-6, 249-63.



 244.10. <foreign>in letania maiore</foreign> Þas dagas sind gehatene. letanie.
þæt sind gebeddagas. on þisum dagum we sceolon gebiddan ure eorðlicra
wæstma. genihtsumnysse: and us sylfum gesundfulnysse and sibbe. and þæt
git mare is ure synna forgifenysse;
 244.15. We rædað on bocum þæt þeos gehealdsumnyss wurde
aræred on ðone timan þe gelamp on anre byrig þe uigenna is gecweden
micel eorðstyrung. and feollon cyrcan and hus. and comon wilde beran and
wulfas and abiton þæs folces micelne dæl: and þæs cynges botl
wearð mid heofenlicum fyre forbærnd;
 244.20. Þa bead se biscop mamertus þreora daga fæsten. and
seo gedreccednyss. þa geswac. and se gewuna þæs fæstenes
þurhwunað gehwær on geleaffulre. gelaþunge;
 244.23. Hi namon ða bysne þæs fæstenes æt þam
niniueiscan folce: þæt folc wæs swiðe synfull. þa wolde god hi
fordon. ac hi gegladedon hine mid heora behreowsungæ;
 244.25. God spræc to anum witegan se wæs Ionas gehaten. far
to þære byrig nineuen. and boda þær ða word þe ic þe secge;
 244.27. Þa wearð se witega afyrht. and wolde forfleon godes
gesihðe: ac he ne mihte;
 244.29. Ferde þa to sæ. and stah on scyp;
 244.29. Þa ða þa scypmen comon ut on sæ. þa sende him.
god to micelne wind: and reohnysse: swa þæt þæt hi wæron orwene
heora lifes;
 246.2. Hi þa wurpon heora waru oforbord: and se witega læig
slep;
 246.3. Hi wurpon þa tan betwux him. and bædon þæt god
sceolde geswutelian hwanon him þæt ungelimp become;
 246.4. Þa com þæs witegan ta up;
 246.5. Hi axodon hine hwæt he wære. oððe hu he faran
wolde;
 246.6. He cwæð þæt he wære godes þeow. se ðe
gesceop sæ. and land and þæt he fleon wolde of godes gesihðe;
 246.8. Hi cwædon: hu do we ymbe ðe ? he andwyrde;
 246.9. Weorpað me oforbord. þonne geswicð þeos
gedreccednyss;
 246.10. Hi ða swa dydon. and seo reohnys wearð gestylled. and
hi ofrodon gode heora lac. and tugon forð;
 246.12. God þa gegearcode ænne hwæl. and he forswealh
þone witegan and abær hyne to þam lande. þe he to sceolde and hine
þær ut aspaw;
 246.14. Þa com eft godes word to ðam witegan. and cwæð;
 246.15. Aris nu and gang to ðære micelan byrig nineuen and
boda swa swa ic þe ær sæde;
 246.16. He ferde and bodade þæt him wæs godes grama
onsigende. gif hi to gode bugan noldon;
 246.18. Þa aras se cyning of his cynesetle and awearp his
deorwurðe reaf: and dyde hæran to his lice and axan uppon his heafod. and
bead þæt ælc man swa don sceolde and ægðer ge menn ge ða
sucendan cyld and eac þa nytenu: ne onbirigdon nanes þinges binnon þrim
dagum;
 246.22. Þa ðurh ða gecyrrednysse þæt hi yfeles geswicon:
and þurh þæt strange fæsten him gemiltsode god. and nolde hi fordon
swa swa he ær þa twa buruhwara. sodomam. et gomorram. for heora leahtrum
mid heofenlicum fyre forbærnde;
 246.27. We sceolon eac on ðysum dagum began ure gebedu and fylian
urum haligdomum ut and in. and þone ælmihtigan god mid geornfulnysse
herian;
 246.29. We wyllað nu þis godspel eow gereccan þe her nu
geræd wæs;
 246.30. <foreign>Quis uestrum abebit amicum et ibit ad illum media nocte.
et reliqua</foreign>;
 246.31. Se hælend cwæð to his leorningcnihtum;
 246.32. Hwilc eower is ðe hæfð sumne freond. and gæð
him to on middere nihte. and cwyð;
 246.33. <foreign>Luke 11</foreign> þu freond alænne me þry hlafas. for ðan
ðe me gesohte sum cuma: and ic næbbe nan ðing gearlices him to
beodenne;
 246.33. <foreign>Luke 11</foreign> þonne andwyrd se hyredes ealdor of his bedde
and cwyð;
 246.33. <foreign>Luke 11</foreign> Ne drece ðu me nu on ðisum timan: min duru is
belocen. and mine cild syndon on heora reste;
 246.33. <foreign>Luke 11</foreign> Ic ne mæg nu arisan. and þe ðæs
tiðian;
 246.33. <foreign>Luke 11</foreign> ðonne gif se oðer þurhwunað. mid hreame:
and cnucunge: he arist þonne for his onhrope and na for freondscype. and
getiðað him þæs þe he bit;
 246.33. <foreign>Luke 11</foreign> þa cwæð eft se hælend. biddað. and
eow bið geseald;
 246.33. <foreign>Luke 11</foreign> Secað. and ge gemetað;
 246.33. <foreign>Luke 11</foreign> Cnuciað. and eow bið geopenod;
 246.33. <foreign>Luke 11</foreign> ælc mann þe bitt he underfehð;
 246.33. <foreign>Luke 11</foreign> and se ðe sehð he gemet. and se ðe cnucað
him bið geopenod;
 246.33. <foreign>Luke 11</foreign> Hwilc eower bit his fæder hlafes: hu cwyst
ðu sylþ he him stan for hlafe? Oððe gif he bitt fisces: sylð he him
nædran;
 246.33. <foreign>Luke 11</foreign> oððe gif he bitt æges sylð he him þone
wyrm þe is gehaten þrowend;
 246.33. <foreign>Luke 11</foreign> Gif ge cunnon ða ðe yfele synt. syllan ða
godnysse eowrum bearnum;
 246.33. <foreign>Luke 11</foreign> hu micele swiðor wyle eower heofenlica fæder
forgifan godne gast him biddendum;
 248.1. Se halga augustinus trahtnode þis godspel and cwæð.
þæt seo niht getacnode: þa nytennysse þysre worulde;
 248.2. Ðeos woruld is afylled mid nytennysse: Nu sceal for ði
gehwa arisan of þære nytennysse: and gan to his frynd. þæt is
þæt he sceal gebugan to criste mid ealre geornfulnesse. and biddan þara
þreora hlafa: þæt is geleafan þære halgan þrynnysse;
 248.6. Se ælmihtiga fæder is god. and his sunu is ælmihtig
god. and se halga gast is ælmihtig god. na þry godas. ac hi ealle an
ælmihtig god. untodæledlic: þonne þu becymst to ðysum. þrim
hlafum. þæt is to andgite þære halgan þrynnysse. þonne hæfst
ðu on ðam geleafan. lif and fodan. þinre saule: and miht oðerne cuman
eac mid þam fedan. þæt is ðu miht tæcan þone geleafan oðrum
frynd þe ðe ðæs bit;
 248.14. He cwæð cuma. for ðan þe we ealle syndon cuman on
ðysum life. and ure eard nis na her: ac we synd her swilce weigfærende
menn;
 248.16. An cymð. oðer færð;
 248.16. Se bið acenned: Se oðer forðfærð. and rymð him
setl;
 248.17. Nu sceal gehwa for ði gewilnian þæs geleafan
þære halgan þrynnysse. for ðan þe se geleafa. hine gebrincð to
ðam ecan life;
 248.20. We wyllað eft ymbe þone geleafan swyþor sprecan. for
ðan þe ðyses godspelles traht. hæfð godne tige;
 248.21. Se hyredes ealdor þe wæs on his reste gebroht mid his
cildum is crist. þe sit on heofonum mid his apostolum. and mid martyrum. and
mid eallum þam halgum þe he on þysum life gefette;
 248.24. We sceolon clypian to criste. and biddan þæra þreora
hlafa: þeah he us þærrihte ne getiðie. ne sceole we for ði þære
bene geswican;
 248.27. He elcað. and wyle hwæðere forgifan;
 248.27. Þy he elcað. þæt we sceolon beon oflyste. and
deorwurðlice healdan godes gyfe;
 248.29. Swa hwæt swa man eaðelice begiit. þæt ne bið na
swa deorwurðe swa þæt ðæt earfoðlice bið begiten;
 248.30. Se hælend cwæð gif he þurhwunað cnuciende.
þonne arist se hyredes ealdor for ðæs oðres onhrope. and him
getiþað þæs þe he bit. na for freondrædene. ac for his
unstilnesse/;
 248.33. Þy he cwæð na for freondrædene. for ðan þe
nan mann nære wurðe ne ðæs geleafan. ne ðæs ecan lifes gif godes
mildheortnys nære ðe mare. ofer mancynne;
 250.1. Nu sceule we cnucyan. and hryman to criste: for ðan þe
he wyle us tiðian: Swa swa he sylf cwæð;
 250.3. Biddað and eow bið forgifen;
 250.3. Secað and ge gemetað;
 250.4. Cnukyað. and eow bið geopenod;
 250.4. Ælc þæra þe geornlice bitt. and þære bene ne
geswicð. þam getiðað god þæs ecan lifes;
 250.7. He cwæð þa oðer bispel: hwilc fæder wile syllan
his cylde stan. gif hit him hlafes bitt? oððe nædran: gif hit fisces
bitt? oððe þone wyrm þrowend gif hit æges bit;
 250.10. God is ure fæder þurh his mildheortnysse;
 250.10. And se fisc getacnað: geleafan. and þæt æg þone
halgan hiht;
 250.11. Se hlaf. þa soðan lufe;
 250.12. Þas þreo ðinc forgifð god his gecorenum: for ðan
ðe nan man ne mæg habban godes rice. buton he hæbbe. þas þreo
þing;
 250.14. He sceal rihtlice gelyfan. and habban hiht to gode: and
soðe lufe to gode and to mannum gif he wile to godes rice becuman;
 250.16. Se fisc getacnað geleafan. for ðon þe his gecynd is.
swa hyne swiðor þa yþa wealcað swa he strengra bið. and swiðor
batað;
 250.18. Swa eac se geleaffulla mann. swa he swiðor bið geswenct
for his geleafan: Swa se geleafa strengra bið. þær ðær he æltewe
bið;
 250.20. Gif he abryð on ðære ehtnysse. he ne bið þonne
geleafa ac bið hiwung;
 250.22. Þæt æg getacnað hiht: for ði þe fugelas ne
tymað swa swa oðre nytenu: Ac ærest hit bið æg. and seo moder
syððan mid hihte bred þæt æg. to bridde;
 250.24. Swa eac ure hiht: ne becom na gyt to ðam þe he hopað.
ac is swilce he si æg;
 250.26. Þonne he hæfð þæt him behaten is. he bið
fugel;
 250.26. Hlaf getacnað þa soðan lufe: Seo is ealra mæigna
mæst: swa swa se hlaf bið ealra metta fyrmest;
 250.28. Micel mægen is geleafa: and micel is se soða hiht:
þeahhwæðere seo lufu hi oferswið: for ðan þe heo bið. a. on
ecnysse. and þa oðre twa geendigeað;
 250.31. We gelyfað nu on god. and we hopiað to him: Eft þonne
we becumað on his rice swa swa he us behet: þonne bið se geleafa geendod.
for ðan þe we geseoð þonne þæt we nu gelyfað;
 250.34. Vre hiht bið eac geendad: for ðon þe we beoð
hæbbende þæs þe we ær hopedon;
 250.35. Ac seo lufu ne ateorað næfre: nu is heo for ðy heora
selost;
 252.1. Seo næddre is geset on ðam godspelle ongean þam
fisce: On nædran hiwe beswac se deoful. adam;
 252.2. And æfre he winð nu ongean urum geleafan: Ac seo
gescyldnys. is æt urum fæder gelang;
 252.4. Se wyrm þrowend: þe is geset ongean þæt æig: is
ættren. and slihð mid þam tægle to deaðe;
 252.5. Þa ðing þe we geseoð on þisum life: þa sind
ateorgendlice;
 252.6. Þa ðe we ne geseoð and us synd behatene: hi sind ece:
strece þærto þinne hiht: and Andbida. oð þæt ðu hi hæbbe: Ne
loca þu underbæc;
 252.9. Ondræd þe þone þrowend. þe geætrað mid þam
tægle;
 252.10. Se mann locað underbæc. þe geortruað godes
mildheortnysse: þonne bið his hiht geætrod mid þæs þrowendes
tægle;
 252.12. Ac we sceolon ægðer ge on earfoðnyssum. ge on
gelimpe and on ungelimpe. cweðan swa swa se witega cwæð;
 252.14. Ic herige minne drihten on ælcne timan;
 252.14. Getimie us tela. on lichaman. getymie us untela. symle we
sceolon þæs gode þancian. and his naman bletsian;
 252.16. Þonne bið ure hiht gehealden wið þæs wyrmes
slege;
 252.18. Stan is geset ongean þam hlafe: For ðan þe
heardmodnys is wiðerræde soðre lufe;
 252.19. Heardheort bið se man: þe nele þurh lufe oðrum
fremian þær þær he mæig;
 252.20. Þæt godspel cweð: gif ge cunnon þa ðe yfele
sind. syllan ða godnysse eowrum bearnum: hu micele swiðor wyle eower
heofenlica fæder forgifan godne gast. him biddendum;
 252.23. Hwæt sind þa god þe menn syllað heora cyldum?
hwilwendlice goodnyssa;
 252.25. Swilce swa þæt godspel hrepode hlaf. and fisc. and
æig. Goode sind þas þing be heora mæðe. for ðan þe se
eorðlica lichama behofað þæs fodan;
 252.27. Nu ge gleawe menn nellað syllan eowrum cildum: Næddran
for fisce: Nele eac ure heofenlica fæder us syllan. þæs deofles
geleafleste gif we hine biddað þæt he us sylle soðne geleafan;
 252.30. And þu nelt syllan þinum bearne þrowend for æge.
Nele eac god us syllan orwennysse for hihte And þu nelt þinum bearne syllan
stan for hlafe. Nele eac god us syllan heardheortnysse. for soðre lufe;
 252.34. Ac se gooda heofenlica fæder: forgifð us geleafan. and
hiht. and þa soðan lufe: and deð þæt we habbað godne gast.
þæt is godne willan;
 254.3. Vs is to smeagenne þæt word þe he cwæð ge ðe
synd yfele;
 254.4. Yfele we sind ac we habbað goodne fæder;
 254.4. We habbað gehyred urne naman. ge ðe synd yfele;
 254.5. Ac hwa is ure fæder? Se ælmihtiga god;
 254.6. And hwilcera manna fæder is he? Swutelice hit is
gesæd. yfelra manna;
 254.7. And hwilc is se fæder? Be þam þe is gecweden;
 254.8. Nis nan man good buton gode anum;
 254.9. Se ðe æfre is good: he gebrincð us yfele to godum
mannum: Gif we bugað fram yfele and doð good? good wæs se man gesceapen
adam: Ac þurh his agenne cyre and deofles tihtinge he wearð yfel and eal
his ofsprincg;
 254.13. Se ðe synful bið he bið yfel;
 254.13. And nan man nis on life buton sumere synne;
 254.14. Ac ure goda fæder us geclænsað and gehælð. swa
swa se witega cwæð;
 254.15. Drihten. gehæle me and ic beo gehæled: Geheald þu
me and ic beo gehealden;
 254.17. Se ðe god beon wyle: clypige to ðam þe æfre is
god. þæt he hine godne gewyrce;
 254.18. Se man hæfð gold: þæt is god be his mæðe: he
hæfð land and welan þa sind gode;
 254.19. Ac ne bið se man god þurh þas þing: Buton he mid
þam god wyrce: Swa swa se witega cwæð;
 254.21. He aspende his þing: and todælde þearfum: And his
rihtwisnys. wunað. a. on worulde;
 254.22. He gewanode his feoh. and geyhte his ryhtwisnysse;
 254.23. He gewanode þæt he forlætan sceal: and þæt
bið geyht þæt ðæt he habban sceal on ecnysse;
 254.25. Ðu herast þone mangere þe begyt gold mid leade: and
nelt herian þone þe begytt rihtwisnysse;
 254.27. And heofonan rice mid brosniendlicum feo;
 254.27. Se rica and se þearfa. sind wæigfærende on þisre
worulde: Nu berð se rica swære byrðene. his gestreona and se þearfa
gæð æmtig;
 254.30. Se rica berð mare þonne he behofie to his formettum: Se
oðer berð æmtinne pusan: for ðy sceal se rica dælan his byrðene
wið þam þearfan þonne wanað he þa byrðene his synna and þam
þearfan gehelpð;
 254.33. Ealle we sind godes þearfan: Vton for ðy oncnawan þa
þearfan þe us biddað: þæt god oncnawe us. þonne we hine biddað
ure neode;
 256.1. Hwæt sind þa ðe us biddað? Earme menn and tydre and
deadlice;
 256.3. Æt hwam biddað hi? æt earmum mannum and tydrum and
deadlicum;
 256.4. Buton þam æhtum: Gelice sind þa ðe þær
biddað. and þa þe hi æt biddað;
 256.5. Hu mihtu for sceame. æniges þinges æt gode biddan:
gif ðu forwyrnst þinum gelican. þæs þe ðu foreaðelice him
getiðian miht;
 256.7. Ac se rica besyhð on his pellenum gyrlan. and cwyð;
 256.8. Nis se loddre mid his tættecon min gelica;
 256.9. Ac se apostol paulus hine nebbað mid þisum wordum;
 256.10. Ne brohte we nan þing to þysum middanearde: Ne we nan
þing heonon mid us lædan ne magon;
 256.13. Gif rice wif. and earm acennað togædere: gangon hi
aweig: nast ðu hwæðer bið. þæs rican wifes cild. hwæðer
þæs earman;
 256.15. Eft gif man openað deadra manna byrgenu: Nast þu
hwæðer beoð þæs rican mannes ban. Hwæðer þæs þearfan;
 256.17. Ac seo gitsung is ealra yfelra þinga wyrttruma: and þa
ðe filigað þære gitsunge. hi dweliað fram godes geleafan. and hi
befeallað on mislicum costnungum. and deriendlicum lustum. þe hi besencað
on forwyrde;
 256.20. Oþer is þæt hwa rice beo. gif his yldran him æhta
becwædon: oðer is gif hwa þurh gitsunge. rice gewurðe;
 256.22. Ðises mannes gitsung is gewreht wið gode: Na þæs
oðres æht: gif his heorte ne bið ontend mid þære gitsunge;
 256.24. Swylcum mannum bebead se apostol paulus;
 256.24. Bebeodað þam ricum: þæt hi ne modigan: ne hi ne
hopian on heora ungewissum welan;
 256.26. Ac beon hi rice on godum weorcum: and syllan godes
þearfum mid cystigum mode and god him forgylt mid hundfealdum: swa hwæt
swa he deð þam earman for his lufon. Se rica and se þearfa sind him
betwynan nydbehefe;
 256.30. Se welega is geworht for ðan þearfan. and se þearfa
for ðam welegan. þam spedigum gedafenaþ þæt he spende and dæle.
þam wædlan gedafenað þæt he gebidde for ðam dælere;
 256.33. Se earma is se weig. þe læt us to godes rice. Mare
sylð se þearfa þam rican: þonne he æt him nime;
 258.1. Se rica him sylð þone hlaf þe bið to meoxe awend:
and se þearfa sylð þam rican þæt ece lif: Na he swa þeah ac crist
se ðe þus cwæð;
 258.4. Þæt ðæt ge doð anum þearfan on minum naman.
þæt ge doð me sylfum;
 258.5. Se ðe leofað and rixað mid fæder and mid halgum
gaste. a butan ende. AMENN.

END_TEXT
START_TEXT

ÆCHom I, 19
B1.1.21.
Feria III de Dominica oratione: Text from Clemoes 1955-6, 264-80.



 258.7. <foreign>feria iii de dominica oratione</foreign> Se hælend crist
syððan he to þisum life com. and man wearð geweaxen;
 258.10. Ða þa he wæs þrittig wintra eald on þære
menniscnysse. ða began he to wyrcenne wundra and geceas þa twelf
leorningcnihtas þa ðe we apostolas hatað þa wæron mid him æfre
syððan and he him tæhte ealne ðone wisdom þe on halgum bocum stent.
and þurh hi ealne cristendom astealde;
 258.15. Ða cwædon hi to þam hælende;
 258.15. Leof tæce us hu we magon us gebiddan;
 258.16. Ða andwyrde se hælend and þus cwæð;
 258.17. Gebiddað eow mid þisum wordum to minum fæder. and to
eowerum fæder gode ælmihtigum;
 258.19. <foreign>PATER NOSTER QVI ES IN CELIS</foreign>;
 258.19. Þu ure fæder þe eart on heofenum. sy þin nama
gehalgod cume þin rice;
 258.20. Sy þin willa on eorðan swa swa on heofenum;
 258.21. Syle us todæg urne dæghwomlican hlaf;
 258.22. And forgif us ure gyltas swa swa we forgyfað þam ðe
wið us agyltað. and ne læt þu na us on costnunge: ac alys us fram
yfele sy hit swa;
 258.25. God fæder ælmihtig hæfð ænne sunu
gecyndelice. and menige gewiscendlice;
 258.26. Crist is godes sunu swa þæt se fæder hine gestrynde
of him sylfum buton ælcere meder;
 258.28. Næfð se fæder nænne lichaman ne he on þa wisan
his bearn ne gestrynde þe men doð;
 258.29. Ac his wisdom þe he mid ealle gesceafta geworhte. se is
his sunu. se is æfre of þam fæder. and mid þam fæder: god of gode
eallswa mihtig swa se fæder;
 258.32. We men sind godes bearn for þan ðe he us geworhte. and
eft þa ða we forwyrhte wæron he asende his agen bearn us to
alysednysse;
 260.2. Nu sind we godes bearn. and crist is ure broðor gif we
þam fæder on riht gehyrsumiað and mid eallum mode hine wurþiað;
 260.4. Crist is ure heafod and we sind his lima: he is mid ure
menniscnysse befangen and he hæfð urne lichaman. þone ðe he of þam
halgan mædene marian genam;
 260.7. For þi we magon cuðlice to him clypian swa swa to urum
breþer. gif we þa broðerrædene swa healdað swa swa he us tæhte.
þæt is þæt we ne sceolon na geþafian. þæt deofol mid ænigum
unþeawum us geweme fram cristes broþorrædene;
 260.12. Witodlice se man þe deofle geefenlæcð. se bið
deofles bearn. na þurh gecynde. oððe þurh gesceapennysse. ac þurh
ða geefenlæcunge. and yfelum geearnungum;
 260.14. And se man þe gode gecwemð he bið godes bearn. na
gecyndelice ac þurh gesceapenysse. and þurh godum geearnungum. swa swa
crist cwæð on his godspelle;
 260.17. Se þe wyrcð mines fæder willan: se þe is on
heofenum he bið min broþor and min moder. and min sweoster;
 260.19. For þi nu ealle cristene men ægðer ge rice. ge
heane. ge æþelborene ge unæþelborene. and se hlaford and se þeowa
ealle hi sind gebroðra and ealle hi habbað ænne fæder on heofonum;
 260.22. Nis se welega na betera on þysum naman þonne se
þearfa;
 260.23. Ealswa bealdlice mot se þeowa clypian god him to fæder
ealswa se cyning;
 260.24. Ealle we sind gelice ætforan gode. buton hwa oðerne
mid godum weorcum forþeo;
 260.26. Ne sceal se rica for his welum þone earman forseon. for
þan oft bið se earma betera ætforan gode þonne se rica;
 260.28. God is ure fæder þi we sceolon ealle beon on gode
gebroþru. and healdan þone broþerlican bend unforodne þæt is þa
soþan sibbe. swa þæt ure ælc oþerne lufige swa swa hine sylfne. and
nanum ne gebeode þæt he nelle þæt man him gebeode;
 260.32. Se þe ðis hylt he bið godes bearn and crist and ealle
halige men þe gode geþeoð beoð his gebroðru. and his gesweostru;
 260.35. We cweþað;
 260.35. <foreign>Pater noster qui es in celis</foreign>;
 260.35. Þæt is ure fæder þe eart on heofonum. for þan
þe god fæder is on heofonum. and he is æghwær swa swa he sylf
cwæð;
 262.2. Ic gefylle mid me sylfum. heofonas and eorþan;
 262.3. And eft þæt halige godspel be him þus cwæð;
 262.4. Heofon is his þrymsetl: and eorðe is his fotsceamul;
 262.5. We wendað us eastweard þonne we us gebiddað. for þan
ðe þanon arist seo heofen;
 262.6. Na swilce on eastdæle synderlice sy his wunung. and
forlæte westdæl oððe oþre dælas se þe æghwær is and
weard;
 262.8. Na þurh rymette þære stowe. ac þurh his
mægenþrymmes andweardnysse. þonne we wendað ure neb to eastdæle
þær seo heofon arist seo þe is ealra lichamlicra ðinga oferstigende.
þonne sceal ure mod beon mid þam gemyngod. þæt hit beo gewend to þam
hehstan and þam fyrmestan gecynde. þæt is god;
 262.14. We sceolon eac witan þæt se synfulla is eorþe
gehaten. and se rihtwisa is heofen gehaten for þan ðe on rihtwisum mannum
is godes wunung. and se goda man bið þæs halgan gastes templ;
 262.17. Swa eac þærtogeanes se fordona man bið deofles templ
and deofles wunung;
 262.18. For þi þonne swa micel is betwux godum mannum and
yfelum swa micel swa bið betwux heofenan. and eorþan;
 262.21. Seofon gebedu sind on þam <foreign>pater nostre</foreign>. on þam twam
formum wordum ne sind nane gebedu. ac sind herunga þæt is ure fæder
þe eart on heofonum. þæt forme gebed is <foreign>sanctificetur nomen tuum</foreign>;
 262.24. Þæt is sy þin nama gehalgod;
 262.25. Nis þæt na swa to understandenne swilce godes nama ne
sy genoh halig: se þe æfre wæs halig. and æfre bið. and he us
ealle gebletsað and gehalgað;
 262.27. Ac þis word is swa to understandenne þæt his nama sy
on us gehalgod. and he us þæs getiþige þæt we moton his naman mid
urum muþe gebletsian. and he us sylle þæt geþanc. þæt we magon
understandan þæt nan þing nis swa halig swa his nama;
 262.32. Þæt oðer gebed is. <foreign>adueniat regnum tuum</foreign>. þæt
is on urum gereorde. cume þin rice;
 262.33. Æfre wæs godes rice. and æfre bið;
 262.34. Ac hit is swa to understandenne þæt his rice beo ofer
us. and he on us rixie. and we him mid ealre gehyrsumnysse underþeodde sind.
and þæt ure rice beo us gelæst. and gefylled swa swa crist us behet
þæt he wolde us ece rice forgyfan þus cweþende;
 264.3. Cumað ge gebletsode mines fæder and ge habbað
þæt rice þæt eow gegearcod wæs fram anginne middaneardes;
 264.5. Ðis bið ure rice gif we hit nu geearniað;
 264.6. And we beoð godes rice. þonne crist us betæcð his
fæder on domes dæge swa swa þæt halige gewrit cwyð;
 264.8. <foreign>Cum tradiderit regnum patri suo</foreign>;
 264.8. Ðæt is þonne he betæcð rice his fæder.
hwæt is þæt rice þæt he betæcð his fæder buton ða halgan
men ægðer ge weras ge wif. þa ðe he alysde fram hellewite mid his
agenum deaðe þa he betæhð his fæder on ende þyssere worulde and
hi beoð ðonne godes rice. and mid gode on ecnysse rixiað ægðer ge
mid sawle ge mid lichaman. and beoð ðonne gelice englum. þæt ðridde
gebed is. <foreign>fiat uoluntas tua sicut in celo et in terra</foreign>;
 264.17. Ðæt is gewurðe þin willa on eorþan swa swa on
heofenum;
 264.18. Þæt is. swa swa englas on heofenum þe gehyrsumiað.
and mid eallum gemete to ðe geþeodað: swa eac men þe on eorþan sind
and of eorþan geworhte: beon hi þinum willan gehyrsume. and to ðe mid
ealre geornfulnysse geþeodan;
 264.22. On þam mannum soðlice gewyrð godes willa. þe godes
willan wyrcað;
 264.23. Vre sawul is heofonlic. and ure lichama is eorðlic nu
bidde we eac mid þisum wordum þæt godes willa gewurðe ægðer ge on
ure sawle. ge on urum lichaman. þæt ægðer him gehyrsumie;
 264.26. And he ægðer gehealde and gescylde ge ure sawle. ge
urne lichaman fram deofles costnungum;
 264.29. Þæt feorðe gebed is: <foreign>panem nostrum cotidianum da
nobis hodie</foreign>;
 264.30. Ðæt is on urum gereorde: Syle us nu todæg urne
dæghwomlican hlaf;
 264.31. Ðæt is on þrim andgitum to understandenne. þæt
he us sylle fodan urum lichaman. and sylle eac ure sawle þone gastlican
hlaf;
 264.33. Se gastlica hlaf is godes bebod. þæt we sceolon
smeagan dæghwomlice. and mid weorce gefyllan. for þan swa swa se lichama
leofað be lichamlicum mettum: swa sceal seo sawul lybban be godes lare: and
be gastlicum smeagungum;
 266.3. Hraðe se lichama aswint. and forweornað gif him bið
oftogen his bigleofa;
 266.4. Swa eac seo sawul forwyrð gif heo næfð ðone
gastlican bigleofan þæt sind godes beboda. on þam heo sceal geþeon and
beon gegodad: eac se gastlica hlaf is þæt halige husel mid þam we
getrymmað urne geleafan. and þurh ðæs halgan husles þigene us beoð
ure synna forgyfene. and we beoð gestrangode ongean deofles costnunge. þi
we sceolon gelomlice mid þam gastlican gereorde ure sawle clænsian. and
getrymman;
 266.12. Ne sceal ðeah se þe bið mid healicum synnum fordon.
gedyrstlæcan þæt he godes husel þicge. buton he his synna ær
gebete;
 266.14. Gif he elles deð hit bið him sylfum to bealowe
geþiged;
 266.15. Se hlaf getacnað þreo þing swa swa we cwædon;
 266.16. An is þæs lichaman bigleofa. oþer is þære
sawle. þridde is þæs halgan husles þigen;
 266.17. Ðyssera þreora þinga we sceolon dæghwomlice æt
urum drihtne gebiddan;
 266.19. Þæt fifte gebed is: <foreign>et dimitte nobis debita nostra
sicut et nos dimittimus debitoribus nostris</foreign>;
 266.20. Þæt is forgif us ure gyltas. swa swa we forgyfað
þam mannum þe wið us agyltað;
 266.22. We sceolon don. swa swa we on þysum wordum behatað;
 266.23. Þæt is þæt we beon mildheorte us betwynan. and
for þære micclan lufe godes: forgifan þam mannum þe wið us
agyltað. þæt god ælmihtig forgife us ure synna;
 266.25. Gif we þonne nellað forgyfan ða lytlan gyltas.
þæra manna þe us gegremodon. þonne nele eac god us forgyfan ure synna
micele. and manega;
 266.28. Swa swa crist sylf cwæð;
 266.28. Þonne ge standað on eowerum gebedum forgyfað swa
hwæt swa ge habbað on eowerum mode to ænigum men: and eower fæder
þe on heofenum is. forgifð eow eowere synna;
 266.31. Gif ge þonne nellað forgifan. mid inweardre heortan
þam þe eow gremiað. þonne eac eower fæder þæt on heofenum is
nele eow forgyfan eowre synna. ac he hæt eow gebindan. and on cwearterne
settan. þæt is on hellewite. and eow þær deofol getintregað oð
ðæt ge habbon ealle eowre gyltas geþrowode oð ðæt ge cumon to
anum feorðlinge;
 268.1. Is hwæðere getæht æfter godes gesetnysse.
þæt wise men sceolon settan steore dysegum mannum. swa þæt hi
ðæt dysig. and þa unþeawas alecgon. and þeah ðone man lufian swa
swa agenne broðor;
 268.5. Þæt sixte gebed is: <foreign>et ne nos inducas in
temptationem</foreign>;
 268.6. Ðæt is. ne geþafa þu god þæt we beon
gelædde on costnunge. oþer is costnung. oþer is fandung;
 268.7. God ne costnað nænne mann ac hwæþere nan man ne
cymð to godes rice. buton he sy afandod;
 268.9. For þi ne sceole we na biddan þæt god ure ne
afandige. ac we sceolon biddan þæt god us gescylde þæt we ne
abreoðon on þære fandunge;
 268.11. Deofol mot ælces mannes afandian. hwæðer he aht sy.
oððe naht;
 268.12. Hwæþer he god mid inneweardlicere heortan lufige.
oððe he mid hiwunge fare;
 268.14. Swa swa man afandað gold on fyre. swa afandað god
þæs mannes mod. on mislicum fandungum hwæþer he anræde sy;
 268.16. Genoh wel wat god hu hit getimað on þære fandunge.
ac hwæþere se man næfþ na micele geþingþe buton he afandod sy;
 268.18. Ðurh ða fandunge he sceal geþeon gif he þam
costnungum wiðstent;
 268.19. Gif he fealle. he eft astande. þæt is gif he agylte.
he hit georne gebete. and syððan geswice: for þi ne bið nan bot naht
buton þær beo geswicenys;
 268.22. Se man þe wile gelomlice syngian. and gelomlice betan. he
gremað god;
 268.23. And swa he swiðor syngað. swa he deofle. gewyldra
bið. and hine þonne god forlæt. and he færð swa him deofol
wissað. swa swa tobrocen scip on sæ. þe swa færð. swa hit se wind
drifð;
 268.26. Se goda man swa he swiþor afandod bið. swa he rottra
bið and near gode: oð ðæt he mid fulre geþingðe færð of
þisum life to þan ecan life;
 268.29. And se yfela. swa he oftor on þære fandunge abryð.
swa he forcuþra bið. and deofle near oð ðæt he færð of þysum
life to þam ecan wite gif he ær geswican nolde. þa ða he mihte. and
moste;
 268.32. For þi andbidað god oft þæs yfelan mannes and
læt him fyrst þæt he his mandæda geswice. and his mod to gode
gecyrre ær his ende gif he wile;
 268.34. Gif he þonne nele þæt he beo buton ælcere ladunge
swiþe rihtlice to deofles handa ascofen;
 270.2. For þi is nu selre cristenum mannum þæt hi mid
earfoðnyssum. and mid geswince. geearnian þæt ece rice and þa ecan
blisse mid gode. and mid eallum his halgum. þonne hi mid softnysse. and mid
yfelum lustum geearnion þa ecan tintregan mid eallum deoflum on hellewite;
 270.7. Ðæt seofoðe gebed is. <foreign>Set libera nos a malo</foreign>.
þæt is. ac alys us fram yfele;
 270.8. Alys us fram deofle and fram eallum his syrwungum;
 270.9. God lufað us. and deofol us hatað;
 270.10. God us fet and gefrefrað. and deofol us wile ofslean gif
he mot. ac him bið forwyrned þurh godes gescyldnysse. gif we us sylfe
nellað fordon mid unþeawum;
 270.12. For þi we sceolon forbugan and forseon þone lyþran
deofol mid eallum his lotwrencum. for þan ðe him ne gebyrað naht to us.
and we sceolon lufian and fyligan urum drihtne. se þe us læt to þam ecan
life;
 270.17. Seofon gebedu swa swa we ær sædon beoð on þam
<foreign>pater nostre</foreign>;
 270.18. Ða þreo forman gebedu beoð us ongunnene on þyssere
worulde. ac hi beoð a ungeendode on þære toweardan worulde;
 270.20. Seo halgung þæs mæran naman godes. ongan us mannum
þa ða crist wearð geflæschamod mid ure menniscnysse. ac seo ylce
halgung wunað on ecnysse. for þan ðe we on þam ecan life bletsiað.
and heriað æfre godes naman: and god rixað nu. and his rice stent
æfre buton ende;
 270.24. And godes willa bið gefremod on þisum life þurh godum
mannum. se ylca willa wunað a on ecnysse;
 270.26. Þa oþre feower gebedu belimpað to þisum life. and
mid þisum life geendiað;
 270.28. On ðisum life we behofiað. hlafes and lare. and
huselganges;
 270.29. On þam toweardan life we ne behofiað nanes eorþlices
bigleofan. for þan ðe we þonne mid þam heofonlicum mettum beoð
gereordode;
 270.31. Her we behofiað lare. and wisdomes: on þam heofonlicum
life beoð ealle full wise. and on gastlicere lare ful gerade. þa ðe nu
þurh wisra manna lare beoð godes bebodum underþeodde. and her we
behofiað þæs halgan husles þigene. for ure beterunge: soðlice on
þære heofenlican wununge we habbað mid us cristes lichaman mid þam he
rixað on ecnysse;
 272.4. On þyssere worulde we biddað ure synna forgyfenyssæ.
and na on þære toweardan;
 272.5. Se man þe nele his synna behreowsian on his life. ne begyt
he nane forgyfennysse on þam toweardan;
 272.7. And On þysum life we biddað þæt god us gescylde.
wið deofles costnungum. and us alyse fram yfele: on þam ecan life ne bið
nan costnung. ne nan yfel. for þi ðær ne cymð nan deofol. ne nan yfel
man þe us mage dreccan. oððe derian: þær beoð geþwære sawul.
and lichama. þe nu on þysum life him betwynan winnað;
 272.12. Ðær ne bið nan untrumnyss ne geswinc. ne wana nanre
godnysse. ac crist bið mid us eallum. and us ealle þing deð buton edwite
mid ealre blisse;
 272.15. Crist gesette þis gebed. and swa beleac mid feawum
wordum. þæt ealle ure neoda ægðer ge gastlice ge lichamlice.
þæron sind belocene: and þis gebed he sette eallum cristenum mannum
gemænelice;
 272.18. Ne cwyð na on þam gebede. min fæder. þu ðe eart
on heofonum. ac cwyþ ure fæder. and swa forð ealle ða word þe
ðæræfter filigað. sprecað gemænlice be eallum cristenum mannum;
 272.21. On þam is geswutelod hu swiðe god lufað annysse. and
geþwærnysse on his folce;
 272.23. Æfter godes gesetnysse ealle cristene men sceoldon beon
swa geþwære. swilce hit an man wære. for þi wa þam men þe ða
annysse tobrecð;
 272.25. Swa swa we habbað on anum lichaman manega lima and hi
ealle anum heafde gehyrsumiað. swa eac we sceolon manega cristene menn criste
on annysse gehyrsumian. for þan ðe he is ure heafod. and we sind his lima;
 272.29. We magon geseon on urum agenum lichaman hu ælc lim
oþrum ðenað;
 272.30. Ða fet berað ealne þone lichaman. and þa eagan
lædað þa fet. and þa handa. gearciað ðone bigleofan;
 272.32. Hraðe lið þæt heafod þæradune. gif þa fet
hit ne feriað;
 272.33. And hraðe ealle þa lymu ealle forwurðað. gif þa
handa ne doð ðone bigleofan þam muðe;
 272.34. Swa eac se rica man. þe sit on his heahsetle. hraðe
geswicð he his gebeorscipes gif þa ðeowan geswicað þæra teolunga;
 274.1. Beo se rica gemyndig þæt he sceal ðæra goda þe
him god alænde agyldan gescead. hu he ða atuge;
 274.4. Se bið ðin hand. oððe þin fot. se þe ðe þine
neoda deð;
 274.4. Se bið ðin eage se þe ðe wisdom tæcð. and on
rihtum wege ðe gebrincð;
 274.6. Se þe ðe mundað. swa swa fæder. he bið swilce he
þin heafod sy;
 274.7. Eallswa wel behofað þæt heafod þæra oðra lima.
swa swa þa lymu behofiað þæs heafdes;
 274.8. Gif an lim bið untrum ealle þa oðre þrowiað mid
þam anum;
 274.9. Swa we sceolon eac gif bið an ure geferena on sumere
earfoðnysse. ealle we sceolon his yfel besargian. and hogian ymbe þa bote
gif we hit gebetan magon. and on eallum þingum we sceolon healdan sibbe and
annysse. gif we wyllað habban þa micclan geþincþe. þæt we beon
godes bearn se þe on heofenum is: on þære he rixað mid eallum his
halgum. on eallra worulda woruld. AMEN

END_TEXT
START_TEXT

ÆCHom I, 20
B1.1.22.
Feria IIII de fide Catholica: Text from Clemoes 1955-6, 281-98.



 274.17. <foreign>feria iiii de fide catholica</foreign> ælc cristen man sceal
æfter rihte cunnan ægþer ge his <foreign>pater noster</foreign> ge his credan;
 274.20. Mid þam <foreign>pater nostre</foreign> he sceal hine gebiddan. mid þam
credan he sceal his geleafan getrymman;
 274.22. We habbað gesæd ymbe þæt <foreign>pater noster</foreign> nu we
wyllað secgan eow þone geleafan þe on þam credan stent. swa swa se wisa
augustinus be þære halgan þrynnysse trahtnode;
 274.26. An scyppend is ealra þinga gesewenlicra and
ungesewenlicra. and we sceolon on hine gelyfan. for þan ðe he is soð god.
and an ælmihtig. se þe næfre ne ongan ne angin næfde ac he sylf is
anginn. and he eallum gesceaftum anginn and ordfruman forgeaf þæt hi beon
mihton and þæt hi hæfdon agen gecynd swa swa hit ðære godcundlican
fadunge gelicode;
 276.1. Englas he worhte. þa sind gastas. and nabbað nænne
lichaman;
 276.2. Men he gescop mid gaste and mid lichaman;
 276.3. Nytenu. and deor: fixas. and fugelas: he gesceop on
flæsce buton sawle;
 276.4. Mannum he sealde uprihtne gang: þa nytenu he let gan
alotene;
 276.5. Mannum he forgeaf hlaf to bigleofan. and þam nytenum
gærs;
 276.7. Nu mage ge broðru understandan gif ge willað þæt
twa þing sindon an is scyppend oðer is gesceaft;
 276.8. He is scyppend se ðe gesceop. and geworhte ealle ðing of
nahte;
 276.10. Ðæt is gesceaft þæt se soþa scyppend gesceop.
þæt sind ærest. heofenas and englas. þe on heofenum wuniað. and
syððan þeos eorðe mid eallum ðam ðe hire on eardiað. and sæ
mid eallum þam ðe hire on swymmað. nu ealle ðas þing sind mid anum
naman genemnode gesceaft;
 276.14. Hi næron æfre wuniende ac god hi gesceop;
 276.15. Ða gesceafta sind fela an is se scyppend þe hi ealle
gesceop. se ana is ælmihtig god;
 276.17. He wæs æfre. and æfre he bið þurhwuniende on
him sylfum and þurh hine sylfne;
 276.18. Gif he ongunne and angin hæfde buton twyn ne mihte he
beon ælmihtig god;
 276.19. Soðlice þæt gescaft þe ongan and gesceapen is
næfð nane godcundnysse. for þi ælc edwist þætte god nis.
þæt is gesceaft;
 276.21. And þæt ðe gesceaft nis. þæt is god;
 276.23. Se god wunað on þrynnysse untodæledlic. and on
annysse anre godcundnysse;
 276.24. Soðlice oðer is se fæder. oþer is se sunu oðer
is se halga gast ac þeahhwæþere þæra ðreora is an godcundnyss and
gelic wuldor. and efenece mægenþrymnyss;
 276.27. Ælmihtig god is se fæder. ælmihtig god is se sunu
ælmihtig god is se halga gast;
 276.28. Ac þeahhwæþere ne sind þry ælmihtige godas. ac
an ælmihtig god;
 276.30. Þry hi sind on hadum and on naman and an on
godcundnysse;
 276.31. Þry for ði þe se fæder bið æfre fæder. and
se sunu bið æfre sunu. and se halga gast bið æfre halig gast. and
heora nan ne awent næfre of þan þe he is;
 276.33. Nu habbað ge gehyred þa halgan þrynnysse. ge sceolon
eac gehyran þa soðan annysse;
 278.1. Soðlice se fæder and se sunu. and se halga gast
habbað ane godcundnysse. and an gecynd. and an weorc;
 278.2. Ne worhte se fæder nan þing ne ne wyrcð buton þam
suna. oððe buton þam halgan gaste;
 278.4. Ne heora nan ne wyrcð nan þing buton oþrum ac him
eallum is an weorc. and an ræd. and an willa;
 278.6. Æfre wæs se fæder and æfre wæs se sunu. and
æfre wæs se halga gast an ælmihtig god;
 278.7. Se is fæder se þe nis naðer ne geboren ne gesceapen
fram nanum oþrum. se is fæder gehaten for þan ðe he hæfð sunu.
þone ðe he of him sylfum gestrynde buton ælcere meder;
 278.11. Se fæder is god of nanum gode. se sunu is god of þam
fæder gode;
 278.12. Se halga gast is god forðstæppende of þam fæder.
and of þam suna;
 278.13. Þas word sind sceortlice gesæde. and eow is neod
þæt we hi swutelicor eow onwreon;
 278.15. Hwæt is se fæder? ælmihtig scyppend: na geworht ne
acenned. ac he sylf gestrynde bearn him sylfum efenece;
 278.17. Hwæt is se sunu? he is þæs fæder wisdom. and his
word and his miht. þurh ðone se fæder gesceop ealle þing. and
gefadode;
 278.19. Nis se sunu na geworht ne gesceapen ac he is acenned;
 278.20. Acenned he is and þeahhwæðere he is efeneald. and
efenece his fæder;
 278.21. Nis na swa on his acennednysse swa swa bið on ure
acennednysse;
 278.22. Ðonne se man sunu gestrynþ and his cild acenned bið.
þonne bið se fæder mare. and se sunu læsse;
 278.24. Hwi swa? for þi: þonne se sunu wyxt þonne ealdað se
fæder;
 278.25. Ne fintst þu na gelice on mannum. fæder and sunu;
 278.26. Ac ic ðe sylle bysne hu ðu godes acennednysse þy bet
understandan miht;
 278.27. Fyr acenð of him beorhtnysse. and seo beorhtnys is
efeneald þam fyre;
 278.29. Nis na þæt fyr of þære beorhtnysse. ac seo
beorhtnys is of þam fyre;
 278.30. Ðæt fyre acenð þa beorhtnysse. ac hit ne bið
næfre buton þære beohtnysse;
 278.31. Nu þu gehyrst þæt seo beorhtnys is eallswa eald swa
ðæt fyr þe heo of cymð: geþafa nu for þi þæt god mihte
gestrynan eallswa eald bearn and eallswa ece swa he sylf is;
 278.34. Se ðe mæg understandan þæt ure hælend crist is
on þære godcundnysse eallswa eald swa his fæder. he þancie þæs
gode. and blissige;
 280.1. Se þe understandan ne mæg. he hit sceal gelyfan.
þæt he hit understandan mæge: for þan þæs witegan word ne mæg
beon aydlod þe ðus cwæð;
 280.4. Buton ge hit gelyfon ne mage ge hit understandan;
 280.4. Nu hæbbe ge gehyred þæt se sunu is of þam fæder
buton ælcum anginne. for þan ðe he is þæs fæder wisdom. and he
wæs æfre mid þam fæder and æfre bið;
 280.8. Vton nu gehyran be þam halgan gaste. hwæt he sy;
 280.8. He is se willa. and seo soðe lufu þæs fæder and
þæs suna. þurh ðone sind ealle þing geliffæste. and gehealdene:
be ðam is þus gecweden;
 280.11. Godes gast gelyfð ealne ymbhwyrft middaneardes. and he
hylt ealle ðing. and he hæfð ingehyd ælces gereordes;
 280.13. Nis he geworht ne gesceapen ne acenned. ac he is
forðstæppende. þæt is ofgangende. of þam fæder. and of þam
suna þam he is gelic. and efenece;
 280.15. Nis se halga gast na sunu. for þan ðe he nis na
acenned. ac he gæð of þam fæder. and of þam suna gelice. for þan
ðe he is heora begra willa. and lufu;
 280.18. Crist cwæð þus be him on his godspelle;
 280.19. Se froforgast þe ic eow asendan wille. gast þære
soðfæstnysse þe of minum fæder gæð he cyð gecyðnysse be me
þæt is. he is min gewita þæt ic eom godes sunu;
 280.22. And eac se rihta geleafa us tæcð þæt we sceolon
gelyfan on þone halgan gast. he is se liffæstenda god se gæð of þam
fæder and of þam suna;
 280.24. Hu gæð he of him? se sunu is þæs fæder wisdom
æfre of þam fæder. and se halga gast is heora begra willa. æfre of
him bam;
 280.26. Is for ði þonne an fæder se þe æfre is
fæder. and an sunu se þe æfre bið sunu. and an halig gast. se þe
æfre is halig gast;
 280.29. Æfre wæs se fæder buton anginne. and æfre
wæs se sunu mid þam fæder for þan ðe he is ðæs fæder
wisdom;
 280.31. Æfre wæs se halga gast se þe is heora beigra willa
and lufu;
 280.32. Nis se fæder of nanum oþrum. ac he wæs æfre;
 280.32. Se sunu is acenned of þam fæder ac he wæs æfre
on ðæs fæder bosme. for þan ðe he is his wisdom and he is of þam
fæder eall ðæt he is;
 282.2. Æfre wæs se halga gast for þan þe he is swa we
ær cwædon willa and soð lufu þæs fæder and þæs suna;
 282.4. Soðlice willa and lufu getacniað an þing;
 282.4. Þæt ðæt þu wilt þæt þu lufast. and
þæt ðu nelt þæt ðu ne lufast;
 282.7. Seo sunne ðe ofer us scinð is lichamlic gesceaft. and
hæfð swa ðeah ðreo agennyssa on hire;
 282.8. An is seo lichamlice edwist. þæt is ðære sunnan
trendel;
 282.9. Oðer is se leoma oððe beorhtnys. æfre of ðære
sunnan seo ðe onliht ealne middangeard;
 282.11. Þridde is seo hætu. þe mid þam leoman becymð to
us;
 282.12. Se leoma is æfre of ðære sunnan. and æfre mid
hire;
 282.12. And ðæs ælmihtigan godes sunu is æfre of ðam
fæder acenned. and æfre mid him wunigende;
 282.14. Be ðam cwæð se apostol. þæt he wære his
fæder wuldres beorhtnys;
 282.15. Ðære sunnan hætu gæð of hire. and of hire
leoman. and se halga gast gæð æfre of ðam fæder. and of þam suna
gelice;
 282.17. Be ðam is þus awriten;
 282.18. Nis nan þe hine behydan mæge. fram his hætan;
 282.19. Fæder and sunu and halig gast. ne magon beon togædere
genamode. ac hi ne beoð swa ðeah nahwar totwæmede;
 282.21. Nis se ælmihtiga god na þryfeald. ac is þrynnys;
 282.22. God is se fæder. and se sunu is god. and se halga gast
is god;
 282.23. Na þry godas: ac hi ealle ðry an ælmihti god;
 282.23. Se fæder is eac wisdom of nanum oþrum wisdome: se sunu
is wisdom of þam wisan fæder: se halga gast is wisdom. ac
þeahhwæðere hi sind ealle ætgædere an wisdom;
 282.26. Eft se fæder is soð lufu. and se sunu is soð lufu.
and se halga gast is soð lufu. and hi ealle ætgædere an god and an
soð lufu;
 282.29. Eac swilce is se fæder gast and halig and se sunu is
gast and halig untwylice þeahhwæþere se halga gast is synderlice gehaten
halig gast. ðæt þæt hi ealle ðry synd gemænelice;
 282.33. Swa micel gelicnys is on þyssere halgan þrynnysse
þæt se fæder nis na mare þonne se sunu on þære godcundnysse. ne
se sunu nis mare þonne se halga gast. ne nan heora an nis na læsse.
þonne eall seo þrynnyss;
 284.2. Swa hwær swa heora an bið þær hi beoð ealle
ðry æfre an god untodæledlic;
 284.4. Nis heora nan mare þonne oðer ne nan læssa ðonne
oðer. ne nan beforan oþrum. ne nan bæftan oðrum. for ðan swa hwæt
swa læsse bið þonne god. þæt ne bið na god;
 284.6. Þæt ðæt lator bið þæt hæfð anginn ac
god næfð nan angin;
 284.8. Nis na se fæder ana ðrynnys. oððe se sunu
þrynnyss. oþðe se halga gast þrynnyss. ac þas þry hadas sindon an
god on anre godcundnysse. þonne þu gehyrst nemnan þone fæder. þonne
understenst þu ðæt he hæfð sunu;
 284.11. Eft ðonne ðu cwyst sunu. þu wast buton twyn þæt
he hæfð fæder;
 284.13. Eft we gelyfað þæt se halga gast is ægðer ge
þæs fæder ge þæs suna gast;
 284.15. Ne bepæce nan man hine sylfne swa ðæt he secge
oððe gelyfe þæt þry godas sindon. oððe ænig had on þære
halgan ðrynnysse sy unmihtigra þonne oðer. ælc ðæra þreora is
god þeahhwæðere hi ealle an god for þan ðe hi ealle habbað an
gecynd and ane godcundnysse. and ane edwiste. and an geþeaht. and an weorc
and ane mægenþrynnysse. and gelic wuldor. and efenece rice;
 284.21. Is hwæþere se sunu ana geflæschamod and geboren to
men of þam halgan mædene marian;
 284.23. Ne wearð se fæder mid menniscnysse befangen ac
hwæðere he asende his sunu to ure alysednysse and him æfre mid wæs
ægðer ge on life ge on þrowunge. and on his æriste. and on his
upstige;
 284.26. Eac eal godes gelaðung andet on þam rihtum geleafan
þæt crist is acenned of þam clænan mædene marian. and of þam
halgan gaste;
 284.28. Nis se halga gast þeahhwæðere cristes fæder. ne
nan cristen man þæt næfre ne sceal gelyfan;
 284.30. Ac se halga gast is willa ðæs fæder. and þæs
suna for þi þonne swiðe rihtlice is awriten on urum geleafan þæt
cristes menniscnys wearð gefremmed þurh þone halgan willan;
 284.34. Beheald þas sunnan mid gleawnysse. on þære is swa we
ær cwædon hætu and beorhtnyss. ac seo hætu drigð. and seo
beohtnys onliht;
 286.1. Oðer þing. deð seo hætu and oþer seo beorhtnys.
and þeah ðe hi ne magon beon totwæmede belimpð hwæðere þeah seo
hæþung to þære hætan. and seo onlihting belimpð to þære
beorhtnysse;
 286.4. Swa eac crist ana underfeng þa menniscnysse and na se
fæder ne se halga gast. þeahhwæðere hi wæron æfre mid him on
eallum his weorcum. and on ealre his fare;
 286.8. We sprecað ymbe god. deadlice be undeadlicum tyddre be
ælmihtigum. earmingas be mildheortum. ac hwa mæg wurðfullice sprecan be
þam ðe is unasecgendlic;
 286.10. He is buton gemete. for þi ðe he is æghwær;
 286.11. He is buton getele for þan ðe he is æfre;
 286.12. He is buton hefe for þan ðe he hylt ealle gesceafta
buton geswince;
 286.13. And he hi ealle gelogode on þam ðrim ðingum. þæt
is on gemete and on getele. and on hefe;
 286.15. Ac wite ge þæt nan man ne mæg fullice ymbe god
sprecan. þonne we furþon ða gesceafta þe he gesceop ne magon asmeagan.
ne areccan;
 286.17. Hwa mæg mid wordum þære heofenan freatewunge
asecgan? oððe hwa ðære eorðan wæstmbærnysse? oððe hwa
hereð genihtsumlice eallra tida ymhwyrft? Oððe hwa ealle oðre þing?
þonne we fvrðon þa lichamlican þing. þe we on lociað ne magon
fullice befoon mid ure gesihðe? Efne þu gesihst þone mannan beforan ðe.
ac on þære tide þe ðu his neb gesihst þu ne gesihst na his hricg.
eallswa gif þu sumne clað sceawast. ne miht þu hine ealne togædere
geseon. ac wentst abuton þæt ðu ealne hine geseo;
 286.26. Hwilc wundor is gif se ælmihtiga god is. unasecgendlic.
and unbefangennlic: se þe æghwær is eall. and nahwar todæled;
 286.29. Nu smeað sum undeopðancol man hu god mage beon
æghwær ætgædere. and nahwar todæled;
 286.30. Beheald þas sunnan hu heage heo astihð. and hu heo
asent hire leoman geond ealne middaneard. and hu heo onliht ealle ðas
eorþan þe mancyn oneardað;
 286.33. Swa hraðe swa heo upaspringð on ærnemerigen. heo
scinð on hierusalem and on romebyrig and on ðisum earde: and on eallum
eardum ætgædere. and hwæþere heo is gesceaft. and be godes dihte
gæð;
 288.1. Hwæt wenst þu. hu miccle swiðor is godes andwerdnys.
and his miht. and his neosung æghwær. him ne wiðstent nan þing
naðor ne stænen weal ne breden wah swa swa hi wiðstandað þære
sunnan;
 288.5. Him nis nan ðing digele ne uncuð;
 288.5. Ðu sceawast þæs mannes neb. and god sceawað his
heortan;
 288.7. Godes gast afandað ealra manna heortan. and þa ðe on
hine gelyfað. and hine lufiað þa he clænsað. and gegladað mid his
neosunge. and þæra ungeleaffulra manna heortan he forbihð. and
ascunað;
 288.11. Wite eac gehwa þæt ælc man hæfð þreo þing
on him sylfum untodæledlice and togædere wyrcende. swa swa god cwæð
þa þa he ærest man gescop;
 288.13. He cwæð uton gewyrcan mannan to ure anlicnysse. and he
worhte þa adam to his anlicnysse;
 288.15. On hwilcum dæle hæfð se man godes anlicnysse. on
him? on þære sawle na on þam lichaman;
 288.17. Þæs mannes sawul hæfð on hire gecynde þære
halgan þrynnysse anlicnysse. for þan ðe heo hæfð on hire ðreo
ðing. þæt is gemynd. and andgit. and willa;
 288.19. Þurh ðam gemynde. se man geþencð þa ðing ðe
he gehyrde. oððe geseah. oððe geleornode;
 288.21. Þurh ðæt andgit he understent ealle þa ðing þe
he gehyrð oððe gesihð;
 288.22. Of þam willan cumað geþohtas. and word and weorc.
ægðer ge yfele. ge gode;
 288.23. An sawul is. and an lif and an edwist seo þe hæfð
þas þreo þing on hire togædere wyrcende untodæledlice for þi
þær ðæt gemynd bið þær bið þæt andgit and se willa. and
æfre hi beoð togædere;
 288.27. Ðeahhwæðere nis nan þæra þreora seo sawul ac
seo sawul þurh ðæt gemynd gemanð. þurh þæt andgit heo
understent. þurh ðone willan heo wile swa hwæt swa hire licað and heo
is hwæþere an sawul and an lif;
 288.30. Nu hæfð heo for ði godes anlicnysse on hire. for
þan ðe heo hæfð þreo þing on hire untodæledlice wyrcende;
 288.32. Is hwæþere se man an man. and na þrynnys;
 288.33. God soðlice. fæder. and sunu and halig gast
þurhwunað on þrynnysse. hada: and on annysse anre godcundnysse;
 288.35. Nis na se man on þrynnysse wuniende swa swa god ac he
hæfð hwæþere godes anlicnysse on his sawle þurh ða ðreo þing
þe we ær cwædon;
 290.3. Arrius hatte an gedwolman se flat wið anum biscope þe
wæs genemned alexander wis. and rihtgelyfed;
 290.4. Ða cwæð se gedwolman þæt crist godes sunu ne
mihte na beon his fæder gelic. ne swa mihtig swa he and cwæð ðæt
se fæder wære ær se sunu and nam bysne be mannum he ælc sunu bið
gyngra þonne se fæder on þysum life;
 290.8. Ða cwæð se halga biscop alexander him togeanes;
 290.9. God wæs æfre and æfre wæs his wisdom of him
acenned. and se wisdom is his sunu. eallswa mihtig swa se fæder;
 290.11. Þa begeat se gedwola þæs caseres fultum to his
gedwylde and cwæð gemot ongean þone biscop. and wolde gebigan eall
þæt folc to his gedwyldum;
 290.14. Þa wacode se biscop ane niht on godes cyrcan and clypode
to his drihtne. and þus cwæð;
 290.15. Ðu ælmihtig god dem rihtne dom betwux me and arrium;
 290.16. Hi comon þa ðæs on merigen to þam gemote;
 290.17. Þa cwæð se gedwola to his geferum þæt he wolde
gan ymbe his neode forð;
 290.18. Þa ða he to gange com. and he gesæt. þa gewand him
ut eall his innewearde æt his settle. and he sæt þær dead;
 290.20. Ða geswutelode god. þæt he wæs swa geæmtogod
on his innoðe swa swa he wæs ær on his geleafan;
 290.22. He wolde don crist læssan þonne he is. and his
godcundnysse wurðmynt wanian. þa wearð him swa bysmorlic deað geseald
swa swa he wel wyrðe wæs;
 290.25. Oðer gedwolman wæs se hatte sabellius. he cwæð
þæt se fæder wære. þa ða he wolde fæder and eft þa ða he
wolde he wære sunu. and eft þa ða he wolde wære halig gast. and
wære for ði an god;
 290.28. Ða forwearð eac þes gedwola mid his gedwylde;
 290.30. Nu eft þæt iudeisce folc þe crist ofslogon swa swa
he sylf wolde. and geþafode: secgað ðæt hi wyllað gelyfan on þone
fæder and na on þone sunu þe heora magas ofslogon;
 290.33. Heora geleafa is naht. and hi for þi losiað;
 290.33. For ure alysednysse crist geþafode þæt hi hine
ofslogon;
 290.34. Hit ne mihte eall mancyn gedon gif he sylf nolde;
 292.1. Ac se halga fæder gesceop and geworhte mancyn þurh his
sunu. and he wolde eft þurh ðone ylcan us alysan fram hellewite. þa ða
we forwyrhte wæron;
 292.4. Buton ælcere þrowunge he mihte us habban ac him þuhte
þæt unrihtlic;
 292.5. Ac se deofol forwyrhte hine sylfne þa ða he tihte
þæt iudeisce folc to þæs hælendes slege and we wurdon alysede
þurh his unscyldigum deaðe fram þam ecan deaðe;
 292.9. We habbað þone geleafan þe crist sylf tæhte his
apostolum. and hi eallum mancynne: and þone geleafan god hæfð mid
manegum wundrum getrymmed and gefæstnod;
 292.11. Ærest crist þurh hine sylfne dumbe and deafe. healte
and blinde. wode and hreoflige gehælde. and þa deadan to life arærde.
and syððan þurh his apostolas and oþre halige men ðas ylcan wundra
geworhte. nu eac on urum timan gehwær ðær halige men hi restað. æt
heora deadum banum god wyrcð fela wundra to ði ðæt he wile folces
geleafan mid þam wundrum getrymman;
 292.18. Ne wyrcð god na þas wundra æt nanes iudeisces mannes
byrgene ne æt nanes oðres gedwolan. ac æt rihtgelyfedra manna byrgenum
þa ðe gelyfdon on þære halgan þrynnysse. and on soþre annysse anre
godcundnysse;
 292.22. Wite gehwa eac þæt nan man ne mot beon tua gefullod.
ac gif se man æfter his fulluhte aslide we gelyfað þæt he mage beon
gehealden gif he his synna mid wope behreowsað. and be lareowa tæcunge hi
gebet;
 292.25. We sceolon gelyfan þæt ælces mannes sawul bið
þurh god gesceapen ac hwæðere heo ne bið na of godes agenum gecynde;
 292.27. Ðæs mannes lichaman antimber bið of þam fæder
and of þære meder: ac god gescypð þone lichaman of þam antimbre and
asent on þam lichaman sawle;
 292.30. Ne bið seo sawul nahwar wuniende æror ac god hi
gescypð þærrihte. and beset on þam lichaman and læt hi habban
agenne cyre swa heo syngie swa heo synna forbuge;
 292.33. Ðeahhwæðere heo behofað æfre godes fultumes.
þæt heo mage synna forbugan. and eft to hyre scyppende gecuman þurh
godum geearnun gum. for þan ðe nan man ne deð buton gode nan þing to
gode;
 294.1. Eac we sceolon gelyfan þæt ælc lichama þe sawle
underfeng sceal arisan on domes dæge mid þam ylcan lichaman þe he nu
hæfð. and sceal onfon edlean ealra his dæda. þonne habbað þa
godan ece lif mid gode and he sylð þa mede ælcum be his geearnungum;
 294.5. Ða synfullan beoð on hellewite. a. þrowigende and
heora wite bið eac gemetegod ælcum be his geearnungum;
 294.7. Vton for þi geearnian þæt ece lif mid gode þurh
ðisne geleafan and þurh godum geearnungum. se ðe þurhwunað on
þrynnysse. an ælmihtig god. a. on ecnysse. AMEN;


END_TEXT
START_TEXT

ÆCHom I, 21
B1.1.23.
Ascension: Text from Clemoes 1955-6, 299-314.



 294.13. <foreign>in ascensione domini</foreign> LVCAS SE GODSPELLERE us manode on
þissre pistolrædinge: þus cweþende;
 294.14. Se hælend middaneardes alysend æteowde hine sylfne
cucene his gingrum æfter his ðrowunge and his æriste on manegum
þrafungum geond feowertig daga. and him to spræc ymbe godes rice: samod
mid him reordigende;
 294.18. And bebead him þæt hi of þære byrig hierusalem ne
gewiton: ac þæt hi ðær andbidedon his fæder behates he cwæð.
þe ge of minum muðe gehyrdon: for þan ðe iohannes se fulluhtere
gefullode on wætere: and ge beoð gefullode on þam halgan gaste nu
æfter feawum dagum;
 294.23. Eornostlice seo gegadrung his leorningcnihta. cwæð
ða anmodlice;
 294.24. Drihten leof: wilt ðu nu gesettan ende þisre worulde?
He him andwyrde;
 294.25. Nis na eow to gewitenne þa tid. oððe þa handhwile
þe min fæder gesette þurh his mihte;
 294.26. Ac ge underfoð þæs halgan gastes mihte. and ge
beoð mine gewitan on iudea lande. and on eallum middanearde oð þam
endenextan lande;
 294.29. And he lædde hi ða ut of þære byrig up to anre
dune. þe is gehaten mons oliueti: and hi geblætsode. upahafenum handum;
 294.31. Þa mid þære bletsunge ferde he to heofenum him
onlocigendum: and þæt heofonlice wolcn leat wið his. and hine genam fram
heora gesihðum;
 296.3. Ða ða hi up to heofenum starigende stodon: þa gesawon
hi þær twegen englas on hwitum gyrelan þus cweðende;
 296.4. Ge galileisce weras hwi stande ge þus starigende wið
heofenas weard;
 296.6. Se hælend þe is genumen of eowrum gesihðum to
heofonum: swa he cymð eft. swa swa ge gesawon þæt he to heofenum astah;
 296.8. Hi ða gecyrdon to ðære byrig hierusalem mid micelre
blisse. and astigon uppon anre upflerunge: and þær wunedon oðð
pentecosten. on gebedum. and on godes herungum. oð ðæt se halga gast him
to com. swa swa se æðela cyning him ær behet;
 296.13. On þisre geferrædene. wæron. petrus: and iohannes;
 296.14. Iacobus. and andreas;
 296.14. Philippus: and thomas;
 296.14. Bartholomeus: and matheus;
 296.15. Se oðer iacob: and simon;
 296.15. Se oþer iudas: and maria þæs hælendes moder;
 296.16. And gehwilce oðre: æigðer ge weras ge wif;
 296.17. Eall seo meniu samod wæs an hund manna. and twentig:
anmodlice on gebedum wuniende;
 296.19. Se hælend tæhte þa halgan lare his leorningcnihtum
ær his ðrowunge. and æfter his æriste he wæs wuniende betwux him
þas feowertig daga fram þære halgan eastertide: oð ðysum
dægþerlicum dæge and on manegum wisun þrafode and afandode his
gingran. and geedlæhte þæt ðæt he ær tæhte. to fulre lare.
and rihtum geleafan;
 296.24. He gereordode hine æfter his æriste: na for ði þe
he syððan eorðlices bigleofan behofode: ac to þi ðæt he
geswutelode his soþan lichaman;
 296.27. He æt þurh mihte: na for neode;
 296.27. Swa swa fyr fornimð wæteres dropan: swa fornam cristes
godcundlice miht þone geðigedan mete;
 296.29. Soðlice æfter þam gemænelicum æriste ne
behofiað ure lichaman nanre strangunge eorðlicra metta: ac se hælend us
deð ealle ure neode mid heofenlicum ðingum: and we beoð mid wuldre
gewelgode;
 296.32. And mihtige to gefremmenne swa hwæt swa us licað: and
we beoð ful swifte to farenne geond ealle widgylnyssa godes rices;
 298.1. He behet his gingrum nu and gelome þæt he wolde him
sendan þone halgan gast. and þus cwæð;
 298.2. Þonne he cymð. he eow tyht and gewissað: to eallum
þam þingum þe ic eow sæde;
 298.4. Ða com se halga gast on fyres hiwe to þam halgan hirede
on þam endleoftan dæge cristes upstiges and hi ealle onælde mid
undergendlicum fyre. and hi wurdon afyllede mid þære heofenlican lare. and
cuþon ealle woruldlice gereord. and bodedon unforhtlice geleafan and fulluht.
ricum. and reþum;
 298.10. Se halga heap. befran crist hwæþer he wolde on þam
timan þisne middaneard geendian;
 298.11. He þa cwæð him to andsware. nis na eower mæð to
witenne þone timan ðe min fæder þurh his mihte gesette;
 298.13. He cwæð eac on oðre stowe: nat nan man þone
dæig. ne þone timan þisre worulde geendunge: ne englas ne nan halga
buton gode anum;
 298.16. Ðeahhwæðere be ðam tacnum þe crist sæde: we
geseoð ðæt seo geendung is swiðe gehende. þeah ðe heo us uncuð
sy;
 298.18. Ða apostoli wæron gewitan cristes weorca. for þan
ðe hi bodedon his ðrowunge. and his ærist. and upstige: ærst
iudeiscre ðeode. and syððan becom heora stemn to ælcum lande. and
heora word to gemærum ealles ymbhwyrftes: for þan ðe hi awriton cristes
wundra: and þa bec þurhwuniað on cristenre þeode. æigþer ge
þær ðær ða apostoli lichamlice bodedon: ge þær ðær hi na
ne becomon;
 298.25. Ealle gesceafta þeniað heora scyppende. þa ða crist
acenned wæs. ða sende seo heofon niwne steorran ðe bodode godes
acennednysse: eft þa ða he to heofenum astah þa abeah ðæt heofenlice
wolcn wið his. and hine underfeng: na þæt ðæt wolcn hine ferede.
for þan ðe he hylt heofona þrymsetl: ac he siðode mid þam wolcne of
manna gesihþum;
 298.30. Þær wæron ða gesewene twegen englas on hwitum
gyrelum;
 298.31. Eac swilce on his acennednysse wæron englas gesewene: ac
þæt halige godspel ne ascirde hu hi gefreatewode wæron: for þan ðe
god com to us swiðe eadmod;
 298.34. On his upstige wæron gesewene englas mid hwitum gyrelum
geglengde;
 298.35. Blis is getacnod on hwitum reafe: for þan ðe crist
ferde heonon mid micelre blisse. and mid micclum þrymme;
 300.2. On his acennednysse wæs geþuht swilce seo godcundnyss
wære geeadmet. and on his upstige wæs seo menniscnys ahafen and
gemærsod;
 300.5. Mid his upstige is adylegod þæt cyrografum ure
genyðerunge. and se cwyde ure brosnunge is awend;
 300.7. Ða ða adam agylt hæfde. ða cwæð se
ælmihtiga wealdend him to. þu eart eorðe and þu gewentst to eorþan;
 300.8. Ðu eart dust and þu gewentst to duste;
 300.9. Nu to dæig þæt ilce gecynd ferde unbrosniendlic into
heofenan rice;
 300.10. Ða twegen englas sædon þæt crist cymð swa swa
he upferde: for þan ðe he bið gesewen on þam micclum dome on menniscum
hiwe. þæt his slagan hine magon oncnawan. þe hine ær to deaðe
gedydon. and eac þa ðe his lare forsawon. ðæt hi ðonne rihtlice
onfon þæt ece wite mid deofle;
 300.15. Þæt halige gewrit cwyð;
 300.16. <foreign>tollatur impius ne uideat gloriam dei</foreign>;
 300.16. Si ðam arleasan ætbroden seo gesihð godes wuldres;
 300.17. Ne geseoð ða arleasan cristes wuldor þe hine ær on
life forsawon: ac hi geseoð þonne egefulne þone þe hi eadmodne
forhigdon;
 300.20. We habbað nu geræd lucas gesetnysse embe cristes
upstige: nu awende we ure smeagunge to þam oþrum godspellere marcum: þe
cwæð on þissum dæigþerlicum godspelle þæt se hælend
æteowde hine sylfne his apostolum and cidde him for þan ðe hi noldon
æt fruman gelyfan his ærist of deaðe. þa ða hit him gecydd wæs;
 300.26. Ða cwæð se wealdend to his gingrum: farað geond
ealne middaneard. and bodiað godspel eallum gesceafte: se þe gelyfð and
bið gefullod. se bið gehealden;
 300.29. Se þe ne gelyfð he bið genyþerod;
 300.29. Ðas tacnu fyliað þam mannum þe gelyfað. hi
adræfað deoflu on minum naman. hi sprecað mid niwum gereordum. hi
afyrsiað næddran. and þeah ðe hi unlybban drincon. hit him ne
derað;
 300.30. <foreign>Mark 16</foreign> Hi settað heora handa ofer adligum mannum. and
him bið tela;
 300.30. <foreign>Mark 16</foreign> ða ða drihten hæfde þas word gesprecen.
þa wearð he genumen to heofonum and sit on ðære swiðran hand his
fæder;
 300.30. <foreign>Mark 16</foreign> His apostoli ferdon þa and bodedon gewær:
gode samod wyrcendum. and getrymmendum þa spræce. mid æfterfylgendum
tacnum;
 300.30. Ðis godspel is nu anfealdlice gesæd: ac we wyllað nu
æfter gregories trahtnunge. ða digelnyssa eow onwreon;
 300.33. Ðæra apostola twynung be cristes æriste. næs na
swa swiðe heora ungeleaffulnys: ac wæs ure trymnys;
 300.34. Læs us fremodon þa ðe hraðe gelyfdon. þonne ða
ðe twyniende wæron for þan ðe hi sceawedon. and grapodon. þa
dolhswaðu cristes wunda: and swa adræfdon ealle twynunga fram ure
heortan;
 302.4. Ða ðreade se hælend his leorningcnihta twynunga: þa
ða he lichamlice hi forlætan wolde: to þi ðæt hi gemyndige
wæron. þæra worda þe he on his siðe him sæde;
 302.7. He cwæð ða: farað geond ealne middaneard. and
bodiað godspel eallum gesceafte;
 302.8. Godspel is us to gehyrenne. and þearle lufigendlic.
þæt we moton forbugan hellewite. and þa hreowlican tintregu þurh
ðæs hælendes menniscnysse: and becuman to engla werode. þurh his
eadmodnysse;
 302.11. He cwæð bodiað eallum gesceafte. ac mid þam naman
is se mann ana getacnod;
 302.13. Stanas sind gesceafta: ac hi nabbað nan lif. ne hi naht
ne gefredað;
 302.14. Gærs and treowa lybbað buton felnysse: hi ne lybbað
na þurh sawle. ac þurh heora grennysse;
 302.16. Nytenu lybbað. and habbað felnysse buton gesceade;
 302.17. Hi nabbað nan gescead: for þan ðe hi sind
sawullease;
 302.17. Englas lybbað. and gefredað. and tosceadað;
 302.18. Nu hæfð se man ealra gesceafta sum þing;
 302.19. Him is gemæne mid stanum þæt he beo wunigende;
 302.20. Him is gemæne mid treowum þæt he lybbe: mid nytenum
þæt he gefrede: mid englum þæt he understande;
 302.22. Nu is se man gecweden eall gesceaft. for þan ðe he
hæfð sum ðing gemæne mid eallum gesceafte;
 302.23. Ðæt godspel bið gebodad eallum gesceafte: þonne
hit bið þam menn anum gebodad: for þan ðe ealle eorðlice þing sind
gesceapene for þam men anum. and hi ealle habbað sume gelicnysse. to þam
menn: swa swa we ær sædon;
 302.28. Se ðe gelyfð and bið gefullod. he bið gehealden:
and se ðe ne gelyfð he bið genyþerod;
 302.29. Se geleafa bið soð: se ðe ne wiðcwyð mid
þweorum þeawum. þæt ðæt he gelyfð;
 302.30. Be þam cwæð iohannes se apostol: se þe cwyð
ðæt he god cunne. and his beboda ne hylt he is leas;
 302.32. Eft cwyð se apostol iacob;
 302.33. Se geleafa þe bið buton godum weorcum se bið dead;
 302.34. Eft he cwæð;
 302.34. Hwæt fremað þe þæt ðu hæbbe geleafan: gif
þu næfst þa godan weorc;
 302.35. Ne mæg se geleafa ðe gehealdan buton ðam weorcum;
 304.1. Deoflu gelyfað ac hi biuiað;
 304.2. Ða deoflu gesawon crist on þisum life on ðære
menniscnysse: ac hi feollon to his fotum and hrymdon. and cwædon: þu eart
godes sunu: for þi ðu come þæt ðu woldest us fordon;
 304.5. Se mann þe nele gelyfan on god ne nænne godes ege
næfð: he bið wyrse þonne deofol;
 304.6. Se ðe gelyfð and hæfð ege and nele
ðeahhwæðere god wyrcan: se bið ðonne deoflum gelic;
 304.15. Se þe rihtlice gelyfð. and rihtlice his lif leofað.
and mid godes ege god weorc begæð oð ende his lifes: se bið gehealden.
and he hæfð ece lif mid gode. and mid eallum his halgum;
 304.18. Drihten cwæð: þa ðe gelyfað him fyliað þas
tacnu;
 304.19. ON minum naman hi adræfað deoflu: hi sprecað mid
niwum gereordum: hi afyrsiað næddran: and þeah ðe hi unlybban drincan.
hit him ne derað;
 304.21. Hi settað heora handa ofer adlium mannum: and him bið
tela;
 304.23. Ðas wundra wæron nydbehefe on anginne cristendomes.
for þan ðurh ðam tacnum wearð ðæt hæðene folc gebiged to
geleafan;
 304.25. Se man ðe plantað treowa oððe wyrta swa lange he hi
wæterað oð ðæt hi beoð ciðfæste: syððan hi growende
beoð he geswicð ðære wæterunge;
 304.27. Swa eac se ælmihtiga god swa lange he æteowode his
wundra þam hæðenum folce: oð ðæt hi geleaffulle wæron;
 304.29. Syððan se geleafa sprang geond ealne middaneard:
syððan geswicon þa wundra;
 304.30. Ac ðeahhwæðere godes gelaðung wyrcð gyt
dæghwomlice þa ylcan wundru gastlice þe ða apostoli ða worhton
lichamlice;
 304.32. Ðonne se preost cristnað þæt cild. þonne
adræfð he þone deofol of þam cilde: for þan ðe ælc hæþen
man bið deofles: ac þurh ðæt halige fulluht he bið godes gif he hit
gehylt;
 306.1. Se þe forlæt bysmorlice spellunga. and talu: and
derigendlice gaffetunga: and gebysgað his muð mid godes herungum. and
gebedum: he sprecð þonne mid niwum gereordum;
 306.4. Se þe ungeradum oððe ungeþyldygum styrð. and þa
biternyssa his heortan gestilð: he afyrsað ða næddran. for þan ðe
he adwæscð þa yfelnyssa his modes;
 306.7. Se þe bið forspanen to forlire and þeahhwæðere ne
bið gebiged to ðære fremminge. he drincð unlybban ac hit him ne
derað gif he mid gebedum to gode flihð;
 306.10. Gif hwa bið geuntrumod on his anginne. and asolcen fram
goddre drohtnunge: gif hine hwa þonne mid tihtinge and gebysnungum goddra
weorca getrymð and arærð þonne bið hit swilce he sette his handa
ofer untrumne. and hine gehæle;
 306.15. Ðas gastlican wundra sind maran þonne ða lichamlice
wæron: for þan ðe ðas wundra gehælað ðæs mannes sawle þe
is ece. and þa ærran tacna gehældon ðone deadlican lichaman;
 306.18. Ða ærran wundra worhton æigðer ge gode men ge
yfele;
 306.19. Yfel wæs iudas þe crist belæwde. þeah he worhte
wundra æror þurh godes naman;
 306.20. Be swilcum mannum cwæð crist on oþre stowe;
 306.21. Ic secge eow. manega cweðað to me on ðam micclum
dæge. drihten drihten. la hu ne witegode we on þinum naman. and we
adræfdon deoflu of wodum mannum. and we micele mihta on þinum naman
gefremedon? þonne andette ic him. ne cann ic eow: gewitað fram me. ge
unrihtwise wyrhtan;
 306.26. Mine gebroðra ne lufige ge þa wundra þe magon beon
gemæne godum and yfelum: ac lufiað þa tacna þe sind synderlice goddra
manna þæt synd soðre lufe and arfæstnysse tacna;
 306.29. Næfð se yfela þa soðan lufe: ne se goda nys hyre
bedæled;
 306.30. Ðas tacnu sind digle and unpleolice: and hi habbað swa
miccle maran edlean æt gode. swa micclum swa heora wuldor is læsse mid
mannum;
 306.32. Se wealdenda drihten æfter þysum wordum wæs genumen
to heofonum. and sit on þa swiðran hand his fæder;
 306.35. We rædað on þære ealdan æ þæt twegen
godes men. henoh. and helias wæron ahafene to heofonum buton deaðe. ac hi
elcyað ongean þam deaðe. and mid ealle ne forfleoð;
 308.2. Hi sind genumene to lyftenre heofenan: na to rodorlicere. ac
drohtniað on sumum diglum earde mid micelre strencðe lichaman and sawle.
oð ðæt hi eft ongean cyrron on ende þisre worulde togeanes antecriste.
and deaðes onfoð;
 308.6. Ure ælmihtiga alysend ne elcode na ongean þam deaðe.
ac he hine oferswiðde mid his æriste. and geswutelode his wuldor þurh
his upstige to þam ufemystan þrymsetle;
 308.10. We rædað be þam witegan heliam þæt englas hine
ferodon on heofenlicum cræte: for þan ðe seo untrumnyss his gecyndes
behofode sumes byrþres;
 308.12. Ure alysend crist næs geferod mid cræte. ne þurh
engla fultum. for þan se þe ealle þing geworhte he wæs geferod mid his
agenre mihte ofer ealle gesceafta;
 308.15. Se ærra man enoh. wæs geferod to lyftenre heofenan.
and helias wæs mid cræte up awegen;
 308.16. Ac se ælmihtiga hælend næs gefered. ne awegen. ac
he þurhferde þa rodorlican heofonan þurh his agenre mihte;
 308.19. Us is to smeagenne hu seo clænnyss: wæs ðeonde
geond þa geferedan þenas. and þurh ðone astigendan hælend;
 308.20. Enoh wæs geferod: se ðe wæs mid hæmede
gestryned: and mid hæmede wæs strynende;
 308.22. Helias wæs on cræte geferod se ðe wæs þurh
hæmed gestryned ac he ne strynde na þurh hæmed for þan ðe he wunode
on his life buton wife;
 308.24. Se hælend astah to heofonum se ðe næs mid hæmede
gestryned: ne he sylf strynende næs: for þan ðe he is ord and angin
ealra clænnyssa. and him is seo clænnys swiðe lufiendlic mægen;
 308.28. Ðæt he geswutelode þa ða he geceas him
mædenmann to meder. and eall se halga heap ðe him fyligde wæs on
clænnysse wuniende swa swa he cwæð on sumum godspelle;
 308.31. Se þe to me cymð ne mæig he beon min leorningcniht
buton he his wif hatige;
 308.33. Se godspellere marcus awrat on þisum godspelle þæt
ure drihten æfter his upstige sæte on his fæder swiðran hand: and se
forma martyr stephanus cwæð þæt he gesawe heofonas opene and þone
hælend standan on his fæder swiðran;
 310.2. Nu cwyþ se trahtnere þæt rihtlice is gecweden
þæt he sæte æfter his upstige: for ðan ðe deman gedafnað
setl;
 310.4. Crist is se soþa dema þe demð and toscæt ealle
þing. nu and eac on þam endenextan dæge;
 310.5. Se martyr hine geseah standan. for ðan ðe he wæs his
gefylsta on ðære þrowunge his martyrdomes. and þurh his gife he wæs
gebyld ongean þam reðum ehterum. þe hine wælhreowlice stændon;
 310.9. Se ende is þises godspelles þæt cristes apostoli
ferdon and bododon gehwær drihtne samod wyrcendum and þa spræce
getrymmendum. mid æfterfyliendum tacnum;
 310.11. Þa apostoli þæt sind godes bydelas toferdon geond
ealne middaneard;
 310.13. Petrus bodode on iudea lande;
 310.13. Paulus on hæðenum folce: andreas on chithia. Iohannes
on asia. bartholomeus on india. matheus on ethiopia. and swa heora gehwilc on
his dæle. and godes miht him wæs mid to gefremminge heora bodunga. and
ungerimra tacna: for þan ðe crist cwæð: ne mage ge nan þing don
buton me;
 310.18. Eft he cwæð;
 310.18. Ic beo mid eow eallum dagum oþ þisre worulde geendunge:
se þe leofað and rixað mid þam ælmihtigan fæder and þam halgum
gaste. a on ecnysse AMEN;

END_TEXT
START_TEXT

ÆCHom I, 22
B1.1.24.
Pentecost: Text from Clemoes 1955-6, 315-36.



 310.23. <foreign>in die sancto pentecosten</foreign> Fram þam halgan easterlican
dæge sind getealde fiftig daga to þysum dæge. and þes dæig is
gehaten pentecostes. þæt is se fifteogoða dæg þære easterlican
tide;
 310.25. Þes dæig wæs on þære ealdan æ geset and
gehalgod;
 310.26. God bebead moyse on egypta lande. þæt he and eall
israhela folc sceoldon offrian æt ælcum hiwisce gode an lamb. anes geares
and mearcian mid þam blode rodetacen on heora gedyrum and oferslegum þa on
ðære nihte ferde godes engel and acwealde on ælcum huse þæs
egyptiscan folces þæt frumcennede cild and þæt leofoste;
 312.1. And israhela folc ferde on þære ylcan nihte of þam
leodscipe: and god hi lædde ofer þa readan sæ mid drium fotum;
 312.3. Ða tengde se phareo æfter mid micelre fyrde. þa ða
he com onmiddan þære sæ þa wæs þæt godes folc up agan. and
god þa besencte þone pharao. and eall his werod;
 312.6. Ða bebead god moyse and þam folce þæt hi heoldon
ða tid mid micelre arwurðnysse on ælces geares ymbrene;
 312.8. Ða wæs seo tid þam folce geset to eastertide. for
þan ðe god hi hredde wið heora feondum. and heora ehteras fordyde;
 312.9. Ða þæs ymbe fiftig daga sette god þam folce æ.
and wæs gesewen godes wuldor uppon anre dune þe is gehaten sinai. þær
com micel leoht. and egeslic sweg and blawende byman: þa clypode god þone
moysen him to. and he wæs mid gode feowertig daga. and awrat þa ealdan
æ be godes dihte. þa wæs se dæg pentecostes gehaten on þære
ealdan gesetnysse;
 312.17. Ðæt geoffrode lamb getacnode cristes slege. se þe
unscæðði wæs his fæder geoffrod for ure alysednysse;
 312.18. Nu is his þrowung and his ærist ure eastertid: for
þan ðe he us alysde fram deofles þeowdome. and ure ehteras beoð
besencte þurh þæt halige fulluht. swa swa wæs pharao mid his leode on
þære readan sæ;
 312.22. Ðas fiftig daga fram þam easterlican dæge sind ealle
gehalgode to anre mærsunge. and þes dægþerlica dæg is ure
pentecostes þæt is se fifteogoða dægi fram þam easterdæge;
 312.25. On þam ealdan pentecosten sette god æ. þam israhela
folce: and on þysum dæge com se halga gast on fyres hiwe to godes hirede;
 312.27. For þi eallswa þæt lamb getacnode cristes
þrowunge: swa eac seo ealde æ getacnode godspelbodunge under godes gyfe;
 312.29. Ðreo tida sind on þissere worulde: an is seo þe
wæs buton æ. oðer is seo ðe wæs under æ. seo þridde is nu
æfter cristes tocyme: þeos tid is gecweden under godes gyfe;
 312.32. We ne sind na buton æ ne we ne moton healdan moyses æ
lichamlice ac godes gifu us gewissað to his willan gif we gemyndige beoð
cristes bebodum and þæra apostola lare;
 314.1. Hit is gereht on ðisere pistolrædinge: hu se halga gast
on þysum dæge com to ðam geleaffullan heape cristes hiredes;
 314.3. Lucas se godspellere awrat on þære bec. <foreign>actus
apostolorum</foreign>. þæt se halga hired wæs wuniende anmodlice on gebedum on
anre upflore æfter cristes upstige andbidiende his behates;
 314.6. Ða on þysum dæge þe is pentecostes gecweden com
færlice micel swegi of heofonum and gefylde ealle ða upfleringe mid fyre;
 314.8. And wæs æteowod bufon heora ælcum swilce fyrene
tungan: and hi wurdon þa ealle gefyllede mid þam halgum gaste. and ongunnon
to sprecenne mid mislicum gereordum. be ðam ðe se halga gast him tæhte;
 314.11. Ða wæron gegadrode binnon þære byrig hierusalem
eawfæste weras of ælcere ðeode þe under heofonum eardiað. and þa
apostoli spræcon to þæs folces gegaderunge and heora ælc oncneow his
agen gereord;
 314.16. Ða wearð seo meniu swiþe ablicged and mid wundrunge
cwædon;
 314.17. La hu ne sind þas þe her sprecað galileisce: and ure
ælc gehyrde hu hi spræcon urum gereordum on þam ðe we acennede
wæron? we gehyrdon hi sprecan godes mærþa: mid urum gereordum: la
hwæt þis beon sceole? ða cwædon ða iudeiscan mid hospe: þas men
sindon mid muste fordrencte;
 314.22. Ða andwyrde petrus;
 314.22. Hit is underntid: hu mihte we on þyssere tide beon
fordrencte? Ac þæs witegan cwyde ioheles is nu gefylled;
 314.24. God cwæð þurh ðæs witegan muð. þæt he
wolde his gast asendan ofer menniscum flæsce: and manna bearn sceolon
witigian. and ic sylle mine forebeacn ufon of heofonum. and mine tacna nyðer
on eorðan;
 314.27. Wite ge soðlice þæt crist aras of deaðe. and on
ure gewitnysse astah to heofonum. and sit æt his fæder swiðran swa swa
dauid be him witegode þus cweðende;
 314.30. Drihten cwæð to minum drihtne site to minre swiðran
oð ðæt ic alecge þine fynd under þinum fotscamele;
 314.32. Þa ðæt folc þis gehyrde þa wurdon hi onbryrde
and cwædon to ðam apostolon: la leof hwæt is us to donne? þa andwyrde
petrus;
 314.34. Behreowsiað eowre synna. and underfoð fulluht on
cristes naman. and eowre synna beoð adylegode. and ge underfoð þone
halgan gast;
 316.1. Þa underfengon his lare. and bugon to fulluhte on þam
dæge þreo ðusend manna: þa wæron ealle on annysse mid þam
apostolon and beceapodon heora æhta and þæt feoh betæhton þam
apostolon and hi dældon ælcum be his neode;
 316.6. Eft on oðre bodunge gelyfdon fif þusend wera on crist:
and wearð eall seo geleaffulle meniu swa anmod swilce hi ealle hæfdon ane
heortan. and ane sawle ne heora nan næfde synderlice æhta: ac him eallum
wæs gemæne heora þing: ne þær næs nan wædla betwux him;
 316.10. Ða ðe landare hæfdon hi hit beceapodon. and þæt
wurð brohton to þæra apostola foton: hi þa dældon ælcum be his
neode;
 316.13. Ða worhte god fela tacna on þam folce þurh ðæra
apostola handum: swa þæt hi gelogedon þa untruman be ðære stræt.
þær petrus forðeode: and swa hraðe swa his sceadu hi hrepode hi wurdon
gehælede fram eallum untrumnyssum;
 316.17. Ða arn micel meniu. to: of gehendum burgum. and brohton
heora untruman. and þa deofolseocan and hi ealle wurdon gehælede æt
þæra apostola handum;
 316.19. Hi setton heora handa ofer gelyfedum mannum and hi
underfengon þone halgan gast;
 316.21. Ða wæs sum þegen annanias gehaten. and his wif
saphira hi cwædon him betweonan þæt hi woldon bugan to þæra
apostola geferrædene: namon þa to ræde þæt him wærlicor wære
þæt hi sumne dæl heora landes wurþes æthæfdon weald hu him
getimode;
 316.25. Com þa se þegen mid feo to þam apostolum;
 316.26. Ða cwæð petrus: annania: deofol bepæhte þine
heortan. and þu hæfst alogen þam halgan gast;
 316.27. Hwi woldest þu swician on þinum agenum ne luge þu na
mannum ac gode;
 316.28. Ða he þas word gehyrde. þa feol he adune and gewat;
 316.29. Ða þa he bebyrged wæs þa com his wif saphira: and
nyste hu hyre were gelumpen wæs;
 316.31. Ða cwæð petrus;
 316.31. Sege me. beceapode ge þus micel landes: heo andwyrde. gea
leof swa micel;
 316.33. Eft þa cwæð petrus;
 316.33. Hwi gewearð inc swa: þæt git dorston fandian godes?
heo feoll þærrihte and gewat. and hi man bebyrigde to hire were;
 318.1. Ða wearð micel ege on godes gelaðunge and on eallum
ðe þæt geaxodon;
 318.3. Ða apostoli syððan ær þan ðe hi toferdon
gesetton iacobum þe wæs gehaten rihtwis on cristes setle. and eall seo
geleaffulle gelaþung him gehyrsumode æfter godes tæcunge;
 318.6. He ða gesæt þæt setl þritig geara: and æfter
him symeon þæs hælendes mæig;
 318.7. Æfter þære gebysnunge wurdon arærede munuclif mid
þære gehealdsumnysse þæt hi drohtnion on mynstre be heora ealdres
dihte on clænnysse: and him beon heora æhta eallum gemæne: swa ða
apostoli hit astealdon;
 318.11. Ge gehyrdon lytle ær on þisre rædinge: þæt se
halga gast com ofer þam apostolon on fyrenum tungum. and him forgeaf ingehid
ealra gereorda: for þan ðe se eadmoda heap geearnode æt gode: þæt
iu ær þæt modige werod forleas;
 318.14. Hit getimode æfter noes flode þæt entas woldon
aræran ane burh and ænne stypel swa heahne þæt his hrof astige oð
heofon;
 318.17. Þa wæs an gereord on eallum mancynne. and þæt
weorc wæs begunnen ongean godes willan;
 318.18. God eac for þi hi tostencte: swa þæt he forgeaf
ælcum þæra wyrhtena seltcuð gereord: and heora nan ne cuðe oþres
spræce tocnawan;
 318.20. Hi ða geswicon þære getimbrunge: and toferdon geond
ealne middaneard and wæron syððan swa fela gereord swa ðæra
wyrhtena wæs;
 318.23. Nu eft on þysum dæge þurh ðæs halgan gastes
tocyme wurdon ealle gereord geanlæhte and geþwære: for þan ðe eall
se halga heap cristes hiredes wæs sprecende mid eallum gereordum and eac
þæt wunderlicor wæs: þa ða heora an bodode mid anre spræce.
ælcum wæs geþuht þe ða bodunge gehyrde swilce he spræce mid his
gereorde: wæron hi ebreisce oððe grecisce oððe romanisce. oððe
egyptisce. oððe swa hwilcere þeode swa hi wæron þe ða lare
gehyrdon;
 318.31. On þysre geferrædene geearnode heora eadmodnys þas
mihte. and þæra enta modignyss geearnode gescyndnysse;
 318.33. Se halga gast wæs æteowod ofer þam apostolon on
fyres hiwe. and ofer criste on his fulluhte on anre culfran anlicnysse;
 320.2. Hwi ofer criste on culfran hiwe? Hwi ofer cristes hirede on
fyres gelicnysse? On bocum is geredd be þam fugelcynne þæt his gecynd is
swiðe bylewite and unscæðði and gesibsum;
 320.5. Se hælend is ealles mancynnes dema: ac he ne com na to
demenne mancynn swa swa he sylf cwæð. ac to gehælenne;
 320.7. Gif he þa wolde deman mancynn þa ða he ærest to
middanearde com: Hwa wurde þonne gehealden? ac he nolde mid his tocyme þa
synfullan fordeman: ac wolde to his rice gegadrian;
 320.10. Ærest he wolde us mid lyðnysse styran þæt he
syððan mihte on his dome us gehealdan;
 320.11. For þi wæs se halga gast on culfran anlicnysse gesewen
bufon criste. for þan ðe he wæs drohtniende on ðisre worulde mid
bilewitnysse. and unscæððinysse. and gesibsumnysse;
 320.14. He ne hrymde. ne biterwyrde næs: ne he sace ne astyrede:
ac forbær manna yfelnyssa þurh his liðnysse;
 320.16. Ac se þe on þam ærran tocyme liþegode þam
synfullum to gecyrrednysse: se demð stiðne dom þam receleasum. æt
þam æftran tocyme;
 320.19. Se halga gast wæs gesewen on fyrenum tungum bufon þam
apostolon for þan ðe he dyde þæt hi wæron byrnende on godes willan.
and bodiende ymbe godes rice;
 320.21. Fyrene tungan hi hæfdon þa ða hi mid lufe godes
mærþa bodedon. þæt þæra hæðenra manna heortan þe cealde
wæron þurh geleafleaste. and flæsclicum gewilnungum. mihton beon
ontende to þam heofonlicum bebodum;
 320.25. Gif se halga gast ne lærð ðæs mannes mood
wiðinnan: on idel beoð ðæs bydeles word wiðutan geclypode;
 320.27. Fyres gecynd is þæt hit fornymð swa hwæt swa him
gehende bið;
 320.28. Swa sceal se lareow don se þe bið mid þan halgan
gaste onbryrd. ærest on him sylfum ælcne leahter adwæscan: and
syððan on his underþeoddum;
 320.31. On culfran anlicnysse. and on fyres hiwe wæs godes gast
æteowod. for þan ðe he deð þæt ða beoð bylewite on
unscæððinysse. and byrnende on godes willan þe he mid his gife
gefylð;
 320.34. Ne bið seo bylewitnys gode gecweme buton snoternysse: ne
seo snoternys buton bylewitnysse: swa swa gecweden is be þam eadigan iob.
þæt he wæs bylewite and rihtwis;
 322.3. Hwæt bið rihtwisnyss buton bilewitnysse? oððe
hwæt bið bylewitnys buton rihtwisnysse? ac se halga gast þe tæcð
rihtwisnysse and bylewitnysse sceolde beon æteowod æigðer ge on fyre ge
on culfran. for þan ðe he deð þæra manna heortan þe he onliht mid
his gife þæt hi beoð liðe þurh unscæðþinysse. and onælede
þurh lufe and snoternysse;
 322.8. God is swa swa paulus cwæð fornimende fyr: he is
unasecgendlic fyr and ungesewenlic;
 322.10. Be þam fyre cwæð se hælend;
 322.11. Ic com to ðy þæt ic wolde sendan fyr on eorþan.
and ic wylle þæt hit byrne;
 322.12. He sende þone halgan gast to eorþan. and he mid his
blæde onælde eorðlicra manna heortan;
 322.14. Ðonne byrnð seo eorðe: þonne þæs eorðlican
mannes heorte bið ontend to godes lufe: seo ðe ær wæs ceald þurh
flæsclicum lustum;
 322.17. Nis na se halga gast wuniende on his gecynde swa swa he
gesewen wæs: for þan ðe he is ungesewenlic;
 322.18. Ac for þære getacnunge swa we ær cwædon he
wæs æteowod on culfran and on fyre;
 322.20. He is gehaten on greciscum gereorde paraclitus þæt is
froforgast. for þi ðe he frefrað þa dreorigan þe heora synna
behreowsiað: and sylð him forgyfenysse hiht and heora unrotan mod
geliðegað;
 322.23. He forgifð synna and he is se wegi to forgyfenysse ealra
synna;
 322.24. He sylð his gife þam þe he wile: sumum menn he
forgifð wisdom. and spræce. sumum good ingehid. sumum micelne geleafan.
sumum mihte to gehælenne untruman: sumum witegunge. sumum toscead goddra
gasta and yfelra: sumum he forgifð mislice gereord. sumum gerecednysse
mislicra spræca;
 322.29. Ealle þas ðing deð se halga gast todælende
æighwylcum be ðam þe him gewyrð. for þan ðe he is ælmihtig
wyrhta: and swa hraðe swa he þæs mannes mod onliht. he hit awent fram
yfele to gode;
 322.33. He onlihte dauides heortan þa ða he on geogoðe
hearpan lufode. and worhte hine to sealmwyrhtan;
 322.34. Amos hatte sum hryþerhyrde. þone awende se halga gast
to mærum witegan;
 324.1. Petrus wæs fiscere. þone awende se ylca godes gast to
apostole;
 324.2. Paulus ehte cristenra manna þone he geceas to lareowe
eallum þeodum;
 324.3. Matheus wæs tollere þone he awende to godspellere;
 324.4. Ða apostoli ne dorston bodian ðone soðan geleafan for
ogan iudeisces folces. ac syððan hi wæron onælede þurh ðone
halgan gast hi forsawon ealle lichamlice pinunga: and orsorhlice godes
mærða bodedon;
 324.8. Ðises dæges wurþmynt is to mærsigenne: for þan
ðe se ælmihtiga god þæt is se halga gast gemedemode hine sylfne
þæt he wolde manna bearn on þissere tide geneosian;
 324.11. On cristes acennednysse wearþ se ælmihtiga godes sunu
to menniscum men gedoon: and on þysum dæge wurdon geleaffulle men godas:
swa swa crist cwæð: ic cwæð ge sind godas. and ge ealle sind bearn
þæs hextan;
 324.14. Ða gecorenan sind godes bearn. and eac godas. na
gecyndelice ac þurh gife þæs halgan gastes;
 324.16. An god is gecyndelice on þrim hadum: fæder and his
sunu. þæt is his wisdom. and se halga gast se ðe is heora begra lufu and
willa: heora gecynd is untodæledlic æfre wuniende on anre godcundnysse:
se ylca cwæð þeahhwæðere be his gecorenum: ge sind godas þurh
cristes menniscnysse wurdon men alysde fram deofles þeowte. and þurh tocyme
þæs halgan gastes mennisce men wurdon gedone to godum;
 324.23. Crist underfeng menniscnysse on his tocyme and menn
underfengon god þurh neosunge þæs halgan gastes;
 324.25. Se man þe næfð godes gast on him. nis he godes;
 324.26. Ælces mannes weorc cyðað hwilc gast hine wissað;
 324.27. Godes gast wissað symle to halignysse and godnysse:
deofles gast wissað to leahtrum. and to mandædum;
 324.30. Se halga gast becom tua ofer þam apostolum;
 324.30. Crist ableow þone halgan gast uppon þam apostolon ær
his upstige. þus cweðende. onfoð haligne gast;
 324.32. Eft on þysum dæge asende se ælmihtiga fæder. and
se sunu heora beigra gast. to þam geleaffullan heape;
 324.34. On þisre worulde wuniende. Se hælend ableow his gast
on his gingrum for þære getacnunge þæt hi and ealle cristene menn.
sceolon lufian heora nextan swa swa hi sylfe;
 326.2. He sende eft. swa swa he ær behet þone ylcan gast of
heofonum: to þi ðæt we sceolon lufian god ofer ealle oþre ðing;
 326.4. An is se halga gast. þeah ðe he tua become ofer þam
apostolon;
 326.5. Swa is eac an lufu: and twa bebodu þæt we sceolon
lufian god and men;
 326.6. Ac we sceolon leornian on mannum hu we magon becuman to
godes lufe: swa swa iohannes se apostol cwæð. se ðe ne lufað his
broþor þone ðe he gesihð: hu mæg he lufian god þone ðe he ne
gesihð lichamlice;
 326.11. We wurþiað þæs halgan gastes tocyme mid lofsangum
seofon dagas. for þan ðe he onbryrd ure mod mid seofonfealdre gife.
þæt is mid wisdome. and andgite mid geþeahte and strencðe. mid
ingehide. and arfæstnysse: and he us gefylð mid godes ege;
 326.15. Se ðe þurh godum geearnungum becymð to ðisum
seofonfealdum gifum þæs halgan gastes: he hæfð þonne ealle
geðincþe;
 326.17. Ac se þe wyle to þyssere geþincðe becuman he sceal
gelyfan on þære halgan þrynnysse and on soþre annysse. þæt se
fæder and his sunu. and heora begra gast sindon þry on hadum. and an god
untodæledlic. on anre godcundnysse wuniende;
 326.21. Ðisne geleafan getacnodon þa ðreo ðusend þe
ærest gebugon to geleafan: æfter þæs halgan gastes tocyme;
 326.23. Swa swa þa þreo ðusend wæron an werod. swa is seo
halige þrynnys an god;
 326.24. And þæt werod wæs swa anmod. swilce him eallum
wære an heorte and an sawul: for þan ðe þære halgan þrynnysse is
an godcundnyss. and an gecynd. and an willa. and an weorc. unascyrigendlice;
 326.28. Ða geleaffullan brohton heora feoh. and ledon hit æt
þæra apostola foton;
 326.29. Mid þam is geswutelod þæt cristene menn ne sceolon
heora hiht besettan on woroldlicum gestreonum: ac on gode anum;
 326.31. Se gitsere þe besett his hiht on his goldhorde he bið
swa swa se apostol cwæð. þam gelic ðe deofolgild begæð;
 326.34. Hi heoldon þæt gold unwurðlice for þan ðe seo
gitsung næfde nænne stede on heora heortan;
 326.35. For þi hi dydon heora þing him gemæne. þæt hi
on soþre sibbe buton gitsunge beon mihton;
 328.2. Hi setton heora handa ofer geleaffullum mannum. and him com
to se halga gast. þurh heora biscepunge;
 328.3. Biscopas synd þæs ylcan hades on godes gelaðunge. and
healdað þa gesetnysse on heora biscopunge. swa þæt hi settað heora
handa ofer gefulludum mannum and biddað þæt se ælmihtiga wealdend him
sende þa seofonfealdan gife his gastes. se þe leofað and rixað a buton
ende AMEN;

END_TEXT
START_TEXT

ÆCHom I, 23
B1.1.25.
Second Sunday after Pentecost: Text from Clemoes 1955-6, 337-46.



 328.10. <foreign>dominica secvnda post pentecosten</foreign> <foreign>HOmo quidam erat diues
et induebatur purpura et reliqua</foreign>. Se wealdenda drihten sæde þis bigspel
his gingrum þus cweþende;
 328.12. Sum welig mann wæs mid purpuran and godewebbe geglenged.
and dæighwomlice mærlice leofode;
 328.13. <foreign>Luke 16</foreign> ða læig sum wædla æt his gete. and his
nama wæs lazarus: se wæs licþrowere. and cepte þæra crumena þe
man mid þam beodum ut abær ac him wæs forwyrned;
 328.15. <foreign>Luke 16</foreign> ða comon hundas and his wunda geliccodon;
 328.15. <foreign>Luke 16</foreign> ða gelamp hit þæt se þearfa forðferde.
and englas ferodon his sawle to reste mid abrahame;
 328.15. <foreign>Luke 16</foreign> Se rica eac gewat and his sawul wearð besenct
on helle deopnysse;
 328.15. <foreign>Luke 16</foreign> ða beseah he up of þam tintregum. and gecneow
þone lazarum on abrahames wununge;
 328.15. <foreign>Luke 16</foreign> He ða hrymde mid earmre stemne and cwæð;
 328.15. <foreign>Luke 16</foreign> ðu fæder abraham. gemiltsa min. and send to
me lazarum. þæt he dyppe his finger on wætere. and gecele mine tungan.
for þan ðe ic eom on þysum lige þearle gecwylmed;
 328.15. <foreign>Luke 16</foreign> Him andwyrde abraham: þu min bearn. beo þe
gemyndig þæt ðu underfenge welan on þinum life. and lazarus yrmðe;
 328.15. <foreign>Luke 16</foreign> Nu is he gefrefrod. and þu eart getintregod;
 328.15. <foreign>Luke 16</foreign> And betwux us is micel þrosm gefæstnod.
þæt ure nan ne mæg to eow: ne ge to us;
 328.15. <foreign>Luke 16</foreign> he cwæð ða: ic bidde þe fæder
þæt ðu asende lazarum ongean to minre mæigðe: þæt he cyðe
minum fif gebroðrum. þæt hi warnian geornlice þæt hi ne becumon to
þysre tintregunge;
 328.15. <foreign>Luke 16</foreign> ða andwyrde abraham: hi habbað ðone lareow
moysen. and witegan þe him wissian sceolon. heorcnian hi heora lare gif hi
willað;
 328.15. <foreign>Luke 16</foreign> ða cwæð se rica ne se leof ne se. nellað
hi heora synna behreowsian. buton sum man of deaþe arise. and hi warnie;
 328.15. <foreign>Luke 16</foreign> Se heahfæder him andwyrde;
 328.15. <foreign>Luke 16</foreign> Gif hi nellað gelyfan moysen. and þam
witegum: ne gecyrrað hi to dædbote þurh nanes geedcucedes mannes
mynegunge;
 328.16. Ðis godspel is nu anfealdlice gesæd;
 328.16. Se halga papa gregorius us onwreah þa digelnysse þisre
rædinge;
 328.17. He cwæð. ne sæde þæt halige godspel þæt
se rica reafere wære: ac wæs uncystig. and modegode on his welum;
 328.19. Be ðisum is to smeagenne hu se beo gewitnod þe oðerne
berypð: þonne se bið to helle fordemed. se ðe his agen nolde for godes
lufon syllan;
 328.22. Þises mannes uncyst and upahefednys hine besencte on
cwicsusle. for þan ðe he næfde nane mildheortnysse: þæt he mid his
gestreone his agene sawle alysde;
 328.24. Nu wenað sume menn þæt nan pleoh ne sy on
deorwurþum gyrlum: ac gif hit gylt nære þonne ne geswutelode þæt
halige godspel swa gewislice be þam rican. þæt he were mid purpuran. and
mid godewebbe geglenged;
 328.28. Ne cepð nan man deorwurðra reafa buton for ydelum
gylpe: soþlice þæt he sy toforan oþrum mannum þurh his glenge
geteald;
 328.30. Drihten on oþre stowe herede iohannem þone fulluhtere
for þære teartnysse his reafes: for þan ðe he wæs mid oluendes
hærum gescryd. waclice and stiþlice;
 330.3. Þa ða se hælend spræc be þam rican þa
cwæð he. sum rice man wæs;
 330.4. Eft be þam wædlan. sum þearfa wæs gehaten
lazarus;
 330.5. Cuð is eow þæt se rica bið namcuþre on his leode.
þonne se þearfa: þeahhwæþere ne nemde se hælend þone welegan.
ac þone wædlan: for þan ðe him is cuð þæra eadmodra man na
naman þurh gecorennysse: ac he ne can þa modigan þurh heora
aworpennysse;
 330.9. Sume beladunge mihte se rica habban his uncysste. gif se
hreofliga wædla ne læge ætforan his gesihðe;
 330.11. Eac wære þam earman leohtre on mode gif he þæs
rican mannes welan ne gesawe;
 330.12. Mislice angsumnyssa he forbær þa ða he næfde ne
bigleofan ne hælðe ne hætera: and geseah þone rican halne. and
deorwurðlice geglencgedne brucan his estmettas;
 330.15. Genoh wære þam wædlan his untrumnyss þeah ðe he
wiste hæfde: and eft him wære genoh his hafenleast. þeah ðe he
gesundful wære;
 330.17. Ac seo menigfealde earfoðnys wæs his sawle
clænsung: and þæs rican uncyst and upahefednyss wæs his
genyþerung. for þan ðe he geseah þæs oþres yrmþe and hine mid
toþundenum mode forseah;
 330.21. Ac þa ða he wæs fram mannum forsewen þa
genealæhton ða hundas. and his wunda geliccodon;
 330.22. Hundes liccung gehælð wunda;
 330.24. Ða gelamp hit þæt se wædla gewat and englas
ferodon his sawle to ðæs heahfæderes wununge abrahames: and þæs
rican gast æfter forðsiþe wearð on hellewite besenct;
 330.26. And he ða þone wolde habban him to mundboran þam þe
he nolde ær his cruman syllan;
 330.28. He bæd þa abraham mid earmlicere stemne þæt
lazarus moste his tungan drypan: ac him næs getiþod þære lytlan
lisse. for þan þe lazarus ne moste ær on life hedan ðæra crumena
his mysan;
 330.31. His tungan he mænde swiþost: for þan ðe hit is
gewunelic þæt ða welegan on heora gebeorscipe begað deriendlice
gaffetunge: þa wæs seo tunge þurh rihtwisnysse edlean teartlicor
gewitnod for his gegafspræce;
 332.1. Se heahfæder abraham him cwæð to þu min bearn beo
þe gemyndig þæt ðu underfenge welan on þinum life. and lazarus
yrmþe;
 332.3. Ðes cwyde is swiðor to ondrædenne þonne to
trahtnienne;
 332.4. Ðam rican wæs forgolden mid þam hwilwendlicum spedum
gif he hwæt to gode gefremode: and þam þearfan wæs forgolden mid
þære yrmðe gif he hwæt to yfele gefremode;
 332.7. Ða underfeng se welega his gesælðe to edleane. to
sceortum brice: and þæs þearfan hafenleast aclænsode his lytlan
gyltas;
 332.9. Hine geswencte seo wædlung. and afeormode: þone
oþerne gewelgode his genihtsumnys and bepæhte;
 332.12. Ic bidde eow men þa leofostan. ne forseo ge godes
þearfan þeah ðe hi tallice hwæt gefremmon: for þan ðe heora yrmð
afeormað þæt ðæt seo gehwæde oferflowednys gewemð;
 332.15. Hawiað be gehwylcum. for þan ðe oft getimað yfelum
tela for life;
 332.16. Se heahfæder cwæð to þam welegan. betwux us and
eow is gefæstnod micel þrosm. þeah hwa wille fram us to eow. he ne
mæig: ne eac fram eow to us;
 332.18. Mid micelre geornfulnysse gewilniað ða wiðercoran
þæt hi moston of þære susle þe hi on cwylmiað: ac seo fæstnung
þære hellican clysinge ne geþafað þæt hi æfre ut abrecon;
 332.21. Eac þa halgan beoð mid heora scyppendes rihtwisnysse
swa afyllede þæt hi nateshwon ne besargiað þæra wiðercorenra
yrmðe: for þan ðe hi geseoð þa fordonan. swa micclum fram him
geælfremede. swa micclum swa hi beoð fram heora leofan drihtne ascofene;
 332.27. Syððan se rica wearð orwene his agenre alysednysse
þa bearn him on mode his gebroþra gemynd. for þan ðe þæra
wiðercorenra wite tiht forwel oft heora mod unnytwurðlice to lufe. swilce
hi þonne lufian heora siblingas þe ær on life. ne hi sylfe. ne heora
magas ne lufodon;
 332.31. Ne lufað se hine sylfne se þe hine mid synnum bebint;
 332.32. He oncneow lazarum þone ðe he ær forseah: and he
gemunde his gebroðra þa ðe he bæftan forlet: for þan ðe se
þearfa nære fullice gewrecen on þam rican. gif he on his wite hine ne
oncneowe: and eft nære his wite fulfremed on þam fyre. buton he þa ylcan
pinunga his siblingum gewende;
 334.3. Ða synfullan geseoð nu hwiltidum þa gecorenan on
wuldre. þe hi forsawon on worulde. þæt seo angsumnyss heora modes þe
mare sy. and þa rihtwisan symle geseoð þa unrihtwisan on heora tintregum
cwylmigende. þæt heora blis þe mare sy: and lufu to heora drihtne þe
hi ahredde fram deofles anwealde. and fram þam manfullum heape;
 334.8. Ne astyrað þæra rihtwisra gesihð him nænne ogan:
ne heora wuldor ne wanað: for þan ðe þær ne bið nan besargung
þæra manfulra yrmðe: ac heora tintrega becymð þam gecorenum to maran
blisse. swa swa on metinge bið forsewen seo blace anlicnys: þæt seo
hwite sy beorhtre gesewen;
 334.13. Ða gecorenan geseoð symle heora scyppendes beorhtnysse:
and for þi nis nan þing on gesceaftum him bediglod;
 334.16. Se welega nolde on life gehyran þone lareow moysen ne
godes witegan: þa wende he eac þæt his gebroðra hi woldon forseon. swa
swa he dyde: and gyrnde for þi þæt lazarus hi moste warnian. þæt hi
ne becomon to his susle;
 334.19. Se heahfæder him andwyrde: gif hi forseoð moyses æ.
and þæra witegena bodunga: nellað hi gelyfan þeah hwa of deaðe
arise;
 334.22. Ða þe forgymeleasiað þa eaðelican beboda
þære ealdan æ: hu willað hi þonne gehyrsumian þam healicum
bebodum cristes lare þe of deaþe aras;
 334.25. Ic bidde eow mine gebroþra þæt ge beon gemyndige
þæs lazares reste. and þæs rican wite. and doð swa swa crist sylf
tæhte: tiliað eow freonda on godes þearfum þæt hi on eowrum
geendungum onfon eow into ecum eardungstowum;
 334.29. Manega lazaras ge habbað nu licgende æt eowerum gatum.
biddende eowre oferflowednyssa: þeah ðe hi syn waclice geþuhte:
þeahhwæþere hi beoð eft eowre þingeras wið ðone ælmihtigan;
 334.32. Soðlice we sceoldon beodan þam þearfum þæt hi us
biddað. for þan ðe hi beoð ure mundboran. þa ðe nu wædligende
æt us bigleofan wilniað;
 334.34. Ne sceole we forseon heora wacnysse: for þan þe criste
bið geþenod þurh ðearfena anfenge. swa swa he sylf cwæð;
 336.2. Me hingrode. and ge me gereordodon;
 336.3. Me þyrste and ge me scencton;
 336.3. Ic wæs nacod. and ge me scryddon;
 336.5. Nu cwyð se halga gregorius þæt sum arwurþe munuc
wæs on ðam earde. licaonia swiðe eawfæst his nama wæs martirius;
 336.7. Se ferde be his abbodes hæse to sumum oþrum mynstre on
his ærende. þa gemette he be wege sumne licþrowere licgende eall
tocinen. and nahte his feþes geweald. cwæð ðæt he wolde
genealæcan his hulce gif he mihte;
 336.10. Ða ofhreow þam munuce þæs hreoflian
mægenleaste. and bewand hine mid his cæppan. and bær to mynstre
weard;
 336.12. Ða wearð his abbude geswutelod hwæne he bær: and
hrymde mid micelre stemne and cwæð;
 336.14. Yrnað earma and undoþ þæs mynstres geat ardlice:
for þan ðe ure broþor matirius berð ðone hælend on his bæce;
 336.16. Ða ða se munuc genealæhte þæs mynstres geate
þa wand se of his swuran þe wæs hreoflig geðuht. and wearð gesewen
on cristes gelicnysse. ða beseah se munuc up. and beheold hu he to heofonum
astah;
 336.20. Þa cwæð se hælend mid ðam upstige. martiri. ne
sceamode ðe min ofer eorðan. ne me ne sceamað þin on heofonum;
 336.22. Þa efste se abbud wið þæs muneces. and neodlice
cwæð;
 336.23. Broðor min. hwær is se ðe ðu feredest? He
cwæð;
 336.23. Gif ic wiste hwæt he wære. Ic wolde licgan æt his
fotum;
 336.24. Þa ða ic hine bær. ne gefredde ic nanre byrðene
swærnysse;
 336.25. Hu mihte he gefredan æniges hefes swærnysse? ða
ða he ðone ferode ðe hine bær;
 336.27. Nu cweð se halga gregorius. þæt se hælend ða
geseðde ðone cwyde þe he sylf cwæð;
 336.28. Þæt þæt ge doð þearfum on minum naman.
þæt ge doð me sylfum;
 336.30. Hwæt is on menniscum gecynde swa mærlic. swa cristes
menniscnys. and hwæt is atelicor geðuht on menniscum gecynde. þonne is
ðæs hreoflian lic. mid toðundennesse. and springum. and reocendum
stence? Ac se ðe is arwurðful ofer ealle gesceafta. he gemedemode hine
sylfne þæt he wære gesewen on ðam atelican hiwe. to ði þæt we
sceolon besargian menniscra manna yrmðe. and be ure mihte gefrefrian. for
lufe ðæs mildheortan and ðæs eadmodan hælendes. þæt he us
getiðige wununge on his rice to ecum life. se ðe us ahredde fram deofles
hæftnydum;
 338.4. Se ðe rixað on ecnysse mid þam ælmihtigan fæder.
and þam halgan gaste. hi ðry on anre godcundnysse wunigende butan anginne
and ende. a. on worulde: amen;

END_TEXT
START_TEXT

ÆCHom I, 24
B1.1.26.
Fourth Sunday after Pentecost: Text from Clemoes 1955-6, 347-59.



 338.8. <foreign>dominica iiii post pentecosten Erant adpropinquantes ad
Iesum. Et reliqua</foreign>;
 338.9. Þæt halige godspel us segð þæt gerefan and
synfulle men genealæhton ðam hælende. and woldon his lare gehyran;
 338.10. Þa ceorodon ða sunderhalgan and ða boceras Iudeiscre
ðeode. for ðan ðe se hælend underfeng ða synfullan and him mid
gereordode;
 338.13. Ða sæde se hælend ðam Iudeiscum bocerum ðis
bigspel;
 338.14. Hwilc eower hæfð hunteontig sceapa? And gif he forlyst
an ðæra sceapa. La hu. ne forlæt he ða nigon and hundnigontig on
westene. and gæð secende þæt an ðæt him losode? Gif he hit
ðonne gemet he hit berð on his eaxlum to ðære eowede blissigende;
 338.15. <foreign>Luke 15</foreign> Þonne he ham cymð he gelaðað his frynd.
and nehgeburas him to. and cwyð;
 338.15. <foreign>Luke 15</foreign> Blissiað mid me. for ðon ðe ic gemette min
scep ðe me losede;
 338.15. <foreign>Luke 15</foreign> Ic secge eow þæt mare bliss bið on
heofonum be anum synfullum men gif he his synna mid dædbote behreowsað.
ðonne him sy be nigon and hundnigontig rihtwisra ðe ne behofiað nanre
dædbote;
 338.16. Þas word sind digle. ac se trahtnere gregorius us
geopenode þæt gastlice andgit;
 338.17. Mine gebroðra þa leofostan ge gehyrdon on ðyssere
godspellican rædinge. þæt ða synfullan genealæhton to ðæs
hælendes spræce. and eac to his gereorde. and ða iudeiscan boceras mid
hete þæt tældon. ac heora tal næs na of rihtwisnysse. ac of niðe;
 338.21. Hi wæron untrume ðeah ðe hi ðæs ne gymdon. þa
wolde se heofenlica læce mid geswæsum bigspelle þæt geswell heora
heortan. welwyllendlice gelacnian. and ðus cwæð;
 338.24. Hwilc eower hæfð hundteontig sceapa? and gif he
forlyst an þæra sceapa þonne forlæt he þa nigon and hundnigontig on
westene. and gæð secende þæt an þe him losode;
 338.27. Hundfeald getel is fulfremed. and se ælmihtiga hæfde
hundteontig sceapa þa ða engla werod and mancynn wæron his æhta: ac
him losode an sceap þa ða se frumsceapena man adam syngiende forleas
neorxena wanges bigwiste;
 338.31. Ða forlet se ælmihtiga godes sunu eall engla werod on
heofenum;
 338.32. And ferde to eorþan. and sohte þæt an sceap þe him
ætwunden wæs;
 340.1. Ða þa he hit gemette he hit bær on his exlum to
þære eowde. blissigende;
 340.2. Ða þa he underfeng ure mennisce gecynd. and ure synna
abær: þa wæs þæt dweliende sceap ongean fered on his halgum
exlum;
 340.5. Ðæra sceapa hlaford com ham afundenum sceape: for þan
ðe crist æfter þære þrowunge þe he mancynn mid alysde. aras of
deaðe. and astah to heofonum blissiende;
 340.8. He gelaþode ða his frynd. and his nehgeburas;
 340.8. His frynd sind engla heapas: for þan ðe hi healdað on
heora staþolfæstnysse. singallice his willan;
 340.10. Hi sind eac his nehgeburas. for þan ðe hi brucað
þære wulderfullan beorhtnysse his gesihðe: on heora andwerdnysse;
 340.12. He cwæð: blissiað mid me. for þan ðe ic gemette
min forlorene sceap;
 340.13. Ne cwæð he blissiað mid þam sceape: ac mid me: for
þan ðe ure alysednys soðlice is his blis: and þonne we beoð to
þære heofonlican eardungstowe gelædde. þonne gefylle we þa micclan
mærsunge his gefean;
 340.17. He cwæð. ic secge eow. mare bliss bið on heofonum be
anum synfullan menn gif he his synna mid dædbote behreowsað: þonne sy be
nigon and hundnigontig rihtwisum. þe nanre behreowsunge ne behofiað;
 340.20. Ðis is to smeagenne hwi sy mare blis be gecyrredum
synfullum. þonne be unscyldigum rihtwisum;
 340.23. We habbað gelomlice gesewen. þæt gehwylce gebroþra
þe ne befeollon on healicum gyltum. þæt hi ne beoð ealles swa carfulle
to beganne þa earfoðlican drohtnunge: swilce hi orsorge beon for þan ðe
hi þa healican leahtras ne gefremedon: and gehwilce oðre þe oncnawað
þa swæran gyltas þe hi on geogoðe adrugon. beoð mid micelre sarnysse
onbryrde;
 340.28. Hi forseoð alyfedlice þing. and gesewenlice: and mid
wope gewilniað þa ungesewenlican. and þa heofonlican;
 340.30. Hi forseoð hi sylfe. and geeadmettað on eallum
ðingum: and for þi ðe hi dweliende fram heora scyppende gewiton: hi
willað geinnian þa æftran hynðe: mid þam uferan gestreonum;
 340.33. Mare blis bið on heofenum be þam gecyrredum synfullum.
þurh swilce drohtnunga. þonne sy be þam asolcenum. þe truwað be him
sylfum: þæt he lytle and feawa gyltas gefremode. and eac hwonlice carað
ymbe godes bebodum. and his sawle þearfe;
 342.2. Maran lufe nimþ se heretoga on gefeohte to þam cempan
þe æfter fleame his wiþerwinnan þegenlice oferwinð: þonne to þam
ðe mid fleame ne ætwand. ne þeah on nanum gecampe naht þegenlices ne
gefremode;
 342.6. Eallswa se yrðling lufað þone æcer þe æfter
þornum and bremelum genihtsume wæstmas agifð: swiþor ðonne he lufige
þone ðe þornig næs. ne wæstmbære ne bið;
 342.9. Sind þeahhwæðere forwel menige rihtwise unscyldige
wið heafodleahtrum: and habbað hwæðere eallswa stiðe drohtnunga
swilce hi mid eallum synnum geangsumode wæron: þam ne mæig nan
dædbeta beon geefenlæht: for þan ðe hi sind rihtwise. and
behreowsiende;
 342.13. Be þam is to smeagenne. hu micclum se rihtwisa mid
eadmodre heofunge god gladige: gif se unrihtwisa mid soþre dædbote hine
gegladian mæig;
 342.16. Drihten rehte þa gyt oþer bigspel. be tyn scyllingum.
and þæra an losede. and wearþ gemet;
 342.17. Ðæt bigspel getacnað eft nigon engla werod: to þam
teoþan werode wæs mancynn gesceapen. for þan þe ðæt teoðe
wearþ mid modignysse forscyldgod. and hi ealle to awyrigedum deoflum wurdon
awende. and of þære heofonlican blisse. to hellesuslum bescofene;
 342.21. Nu sind þa nigon heapas genemnede. angeli. archangeli.
uirtutes. potestates. principatus. dominationes. throni. cherubim. seraphim;
 342.24. Þæt teoþe. forwearð;
 342.24. Ða wæs mancyn. gesceapen. to geedstaþelunge þæs
forlorenan heapes;
 342.26. Angeli sind gecwedene godes bodan: archangeli. healice
bodan: uirtutes mihta. þurh ða wyrcð god fela wundra;
 342.28. Potestates sind anwealdu. þe habbað anweald ofer þam
awyrgedum gastum. þæt hi ne magon geleaffulra manna heortan. swa micclum
costnian swa hi willað;
 342.30. Principatus sind ealdorscipas. þe ðæra goddra engla
gymað. and hi be heora dihte þa godcundlican gerynu gefyllað;
 342.32. Dominationes sind hlafordscipas gecwedene. for þan þe
him gehyrsumiað oþra engla werod. mid micelre underþeodnysse;
 342.34. Ðroni sind þrymsetl. þa beoð gefyllede mid swa
micelre gife þære ælmihtigre godcundnysse: þæt se eallwealdenda
god on him wunað. and god þurh hi his domas toscæt;
 344.2. Cherubim is gecweden gefyllednyss ingehides. oððe
gewittes: hi sind afyllede mid gewitte swa micele swiþor. swa hi gehendran
beoð heora scyppende þurh wurðscipe heora geearnunga;
 344.5. Seraphim sind gecwedene byrnende oððe onælende: hi
sind swa micele swiðor byrnende on godes lufe. swa micclum swa hi sind to him
geþeodde: for þan ðe nane oþre englas ne sind betweonan him and þam
ælmihtigan gode;
 344.9. Hi sind byrnende na on fyres wisan. ac mid micelre lufe
þæs wealdendan cyninges;
 344.11. Godes rice bið gelogod mid engla weredum and geþungenum
mannum: and we gelyfað þæt of mancynne swa micel getel astige þæt
upplice rice. swa micel swa on heofonum belaf haligra gasta. æfter þam
hryre þæra awyrigedra gasta;
 344.15. Nigon engla werod þær wæron to lafe. and þæt
teoþe forferde;
 344.16. Nu bið eft seo micelnyss geþungenra manna swa micel swa
ðæra staþolfæstra engla wæs. and we beoð geendebyrde to heora
werodum. æfter urum geearnungum;
 344.18. Menige geleaffulle menn sind þe habbað lytel andgit to
understandenne þa deopnysse godes lare: and willað þeahhwæþere
oþrum mannum mid arfæstnysse cyþan ymbe godes mærþa be heora
andgites mæþe: þas beoð geendebyrde to englum. þæt is to godes
bydelum;
 344.23. Ða gecorenan þe magon asmeagan godes digelnysse. and
oþrum bodian mid gastlicre lare hi beoð getealde to heahenglum. þæt is
to healicum bodum;
 344.25. Ða halgan þe on life wundra wyrcað. beoð
geendebyrde betwux þam heofonlicum mihtum. þe godes tacna gefremmaþ;
 344.27. Sind eac sume gecorene menn þe afligað þa awyriedan
gastas fram ofsettum mannum þurh mihta heora bena: hwærto beoð ðas
geendebyrde buton to þam heofonlicum anwealdum: þe gewyldaþ ða
feondlican costneras;
 344.31. Ða gecorenan þe ðurh healicum geearnungum þa
læssan gebroþru oferstigað mid ealdorscipe: þa habbað eac heora
dæl betwux þam heafonlicum ealderdomum;
 344.34. Sume beoð swa geþungene þæt hi wealdað mid heora
hlafordscipe ealle uncysta and leahtras on him sylfum: swa þæt hi beoð
godas getealde þurh ða healican clænnysse;
 346.1. Be þam cwæð se ælmihtiga to moysen: ic þe
gesette þæt ðu wære pharaones god: þas godes þegnas þe beoð
on swa micelre geþingðe. on gesihþe þæs ælmihtigan: þæt hi
sind godas getealde: hwyder gescyt þonne heora endebyrdnys? buton to þam
werode þe sind hlafordscipas gecwedene. for þan ðe him oðre englas
underþeodde beoð;
 346.8. On sumum gecorenum mannum þe mid micelre gymene on
andwerdum life drohtniað. bið godes gastes gifu swa micel. þæt he on
heora heortan swilce on þrymsetle sittende toscæt. and demð wunderlice
oþra manna dæda;
 346.11. Hwæt sind þas buton þrymsetl heora scyppendes. on
þam þe he wuniende mannum demð;
 346.13. Seo soðe lufu is gefyllednys godes æ. and se þe on
his þeawum hylt godes lufe. and manna. he bið ðonne cherubim rihtlice
gehaten. for þan ðe eall gewit and ingehid is belocen on twam wordum.
þæt is godes lufu and manna;
 346.17. Sume godes þeowan sind onælede mid swa micelre
gewilnunge heora scyppendes neawiste. þæt hi forseoð ealle woruldlice
ymbhydignysse: and mid byrnendum mode ealle ða ateorigendlican geþincðu
oferstigað: and mid þam micclan bryne þære heofonlican lufe oþre
ontendað. and mid larlicre spræce getrymmað: hu magon þas beon
gecigede buton seraphim: þonne hi ðurh þone micclan bryne godes lufe sind
toforan oþrum eorðlicum. his neawiste gehendost;
 346.25. Nu cwyþ se eadiga gregorius. wa þære sawle þe
orhlyte hyre lif adrihð þæra haligra mihta. þe we nu sceortlice eow
gerehton;
 346.27. Ac seo þe bedæled is þam godnyssum. heo geomrige:
and gewilnige þæt se cystiga wealdend þurh his gife hi geþeode. þam
hlyte his gecorenra;
 346.29. Nabbað ealle men gelice gife æt gode: for þan ðe
he forgifð þa gastlican geþincþu. ælcum be his gecnyrdnyssum;
 346.31. Se þe læssan gife hæbbe. ne andige he on þam
foreþeondum: for þan ðe þa halgan þreatas þæra eadigra engla
sind swa geendebyrde. þæt hi sume mid underþeodnysse Oþrum
hyrsumiað. and sume mid oferstigendre wurðfulnysse. þam oþrum sind
foresette;
 348.1. Micel getel is þæra haligra gasta: þe on godes rice
eardiað;
 348.2. Be þam cwæð. se witega daniel;
 348.2. Ðusend þusenda þenodon þam heofonlican wealdende.
and tyn þusend siðan. hundfealde þusenda him mid wunedon;
 348.4. Oþer is ðenung: oþer is midwunung;
 348.5. Ða englas þeniað gode. þe bodiað his willan
middanearde: and þa ðing gefyllað þe him liciað;
 348.6. Ða oþre werod þe him mid wuniað brucað ðæra
incundan ymbwlatunge his godcundnysse: swa þæt hi nateshwon fram his
andwerdnysse asende ne gewitað;
 348.9. Soðlice þa ðe to us asende becumað. swa hi
gefremmað heora scyppendes hæse wiðutan: þæt hi ðeahhwæðere
næfre ne gewitað fram his godcundre myrhðe: for þan ðe god is
æighwær þeah ðe se engel stowlic sy;
 348.13. Nis se ælmihtiga wealdend stowlic. for þan ðe he is
on ælcere stowe. and swa hwider swa se stowlica engel flihð. he bið
befangen mid his andwerdnysse;
 348.16. Hi habbað sume synderlice gyfe fram heora scyppende: and
þeahhwæþere heora wurðscipe him bið eallum gemæne: and þæt
ðæt gehwilc on him sylfum be dæle hæfð. þæt he hæfþ on
oþrum werode fulfremodlice;
 348.19. Be þam cwæð se sealmwyrhta: drihten þu þe sitst
ofer cherubin: geswutela þe sylfne;
 348.22. We sædon lytle ær on þisre rædinge þæt
ðæs ælmihtigan þrymsetl wære betwux þam werode þe sind þroni
gecigede: ac hwa mæig beon eadig buton he his scyppendes wununge on him
sylfum hæbbe;
 348.25. Seraphim sind ða gastas gecigede. þe beoð on drihtnes
lufe byrnende: and þeahhwæðere eall þæt heofonlice mægen samod
beoð onælede mid his lufe;
 348.28. Cherubim is gecweden gefyllednyss ingehydes. oððe
gewittes: and þeah hwylc engel is on godes andweardnysse þe ealle þing
nyte? Ac for þi is gehwylc þæra weroda þam naman geciged. þe ða
gife getacnað. þe he fulfremedlicor underfeng;
 348.32. Ac uton suwian hwæthwega be þam digelnyssum þæra
heofonlicra ceastergewarena. and smeagan be us sylfum: and geomrian mid
behreowsunge ure synna. þæt we þurh drihtnes mildheortnysse þa
heofonlican wununga: swa swa he us behet. habban moton;
 350.1. He cwæð on sumere stowe: on mines fæder huse. sind
fela wununga: for þan gif sume beoð strengran on geearnungum. sume
rihtwisran. sume mid maran halignysse geglencgede: þæt heora nan ne beo
geælfremod fram þam micclan huse. þær þær gehwylc onfehð
wununge be his geearnungum;
 350.7. Se miltsienda drihten cwæð. þæt micel blis wære
on heofenum be anum dædbetan: ac se ylca cwæð þurh his witegan: gif
se rihtwisa gecyrð fram his rihtwisnysse. and begæð unrihtwisnysse
arleaslice: eall his rihtwisnyssa ic forgite;
 350.11. And gif se arleasa behreowsað his arleasnysse: and
begæð rihtwisnysse: ne gemune ic nanra his synna;
 350.12. Behreowsiendum mannum he miltsað: ac he ne behet þam
ælcygendum gewis lif oð merigen;
 350.14. Nis for þi nanum synfullum to yldigenne agenre
gecyrrednysse: þy læs þe he mid sleacnysse forleose þa tid godes
fyrstes;
 350.16. Smeage gehwylc mann his ærran dæda: and eac his
andwerdan drohtnunge: and fleo to þam mildheortan deman mid wope: þa hwile
þe he andbidað ure beterunge. se þe is rihtwis and mildheort;
 350.19. Soðlice behreowsað his gedwyld: se ðe ne
geedlæcð þa ærran dæda;
 350.20. Be þam cwæð se hælend. to þam gehæledan
beddredan;
 350.21. Efne nu þu eart gehæled. ne synga þu heononforð:
þy læs ðe þe sum þing wyrse gelimpe;
 350.24. Geleaffullum mannum mæg beon micel truwe and hopa: to
þam menniscum gode. criste: se þe is ure mundbora and dema: se þe
leofað and rixað mid fæder: on annysse þæs halgan gastes. on ealra
worulda woruld. AMEN;

END_TEXT
START_TEXT

ÆCHom I, 25
B1.1.27.
John the Baptist: Text from Clemoes 1955-6, 360-74.



 350.30. <foreign> 8 KALENDAS IULII NATIVITAS SANCTI IOHANNIS BAPTISTAE </foreign> SE
GODSPELLERE. lucas awrat on cristes bec. be acennednysse iohannes þæs
fulluhteres: þus cweþende;
 350.31. Sum eawfæst godes þegen. wæs gehaten zacharias. his
gebedda wæs geciged elisabeð;
 352.2. Hi buta wæron rihtwise ætforan gode. on his bebodum.
and rihtwisnyssum. forþstæppende buton tale;
 352.4. <foreign>Luke 1</foreign> Næs him cild gemæne: for þan ðe
elisabeð wæs untymende: and hi butu þa forwerede wæron;
 352.4. <foreign>Luke 1</foreign> Hit gelamp æt sumum sæle þæt zacharias
eode into godes temple: þa mid þam ðe he on his gebedum stod him
æteowde godes heahengel gabrihel. and him to cwæð;
 352.4. <foreign>Luke 1</foreign> Ne beo þu afyrht zacharia: se ælmihtiga
wealdend þe hæt cyþan þæt he gehyrde þine bene. and þin wif
sceal acennan sunu. and þu gecigst his naman iohannes;
 352.4. <foreign>Luke 1</foreign> Hit bið þe micel blis. and manega on his
acennednysse fægniað;
 352.4. <foreign>Luke 1</foreign> He bið mære ætforan gode: ne abyrigð he
wines ne nan þæra wætana þe men of druncniað;
 352.4. <foreign>Luke 1</foreign> He bið afylled mid þam halgan gaste. on his
modor innoðe;
 352.4. <foreign>Luke 1</foreign> he gebigð fela þæs folces israheles to gode.
and he forestæpð his drihtne on gaste. and mihte. þæs witegan helian.
þæt he geþwærlæce fædera heortan to heora bearnum. and þæt
he gebige þa ungeleaffullan to rihtwisra snoternysse. and fulfremed folc:
gode gearcige;
 352.4. <foreign>Luke 1</foreign> Zacharias him andwyrde;
 352.4. <foreign>Luke 1</foreign> Hu mæig ic þinum wordum gelyfan: for þan
ðe wyt sind forwerede to bearnes gestreone;
 352.4. <foreign>Luke 1</foreign> Se engel cwæð: ic eom godes heahengel. and
dæighwomlice ic stande ætforan his gesihðe and he me sende to þe
þis to cyþenne nu for þinre geleafleaste. beo þu dumb oð ðæt min
bodung gefylled sy;
 352.4. <foreign>Luke 1</foreign> He þa adumbode and swa unsprecende ham gewende;
 352.4. <foreign>Luke 1</foreign> ða æfter feawum dagum geeacnode his wif
helisabeð. and on gefylledre tide sunu acende;
 352.4. <foreign>Luke 1</foreign> Hyre siblingas and nehgeburas þæs fæignodon
and woldon þam cilde naman gescyppan. zacharias;
 352.4. <foreign>Luke 1</foreign> Seo ealde cynnystre wiðcwæð þam magum: ac
beo he geciged iohannes;
 352.4. <foreign>Luke 1</foreign> hi andwyrdon;
 352.4. <foreign>Luke 1</foreign> Hwi wiðcwyst þu urum geþeahtum? Nis nan man
on þinre mæigðe iohannes gehaten;
 352.4. <foreign>Luke 1</foreign> Hi þa bicnodon þam dumban fæder: hwæt him
be þam geþuhte;
 352.4. <foreign>Luke 1</foreign> Se fæder þa awrat: his nama is iohannes: ða
mid þam gewrite wearð his muð geopenod: and his tunge unbunden to rihtre
spræce;
 352.4. <foreign>Luke 1</foreign> Hwæt þa asprang micel oga ofer heora
nehgeburum. and þæt wundor wearð swiðe gewidmærsod. and cwæð
gehwa on his geþance: hwæt wenst þu hwæt ðis cild beon wylle? Godes
miht soðlice wæs mid þam cilde. and se fæder wearð mid þam halgan
gaste afylled: and wittiggende herode god;
 352.4. <foreign>Luke 1</foreign> Sy gebletsod drihten israhela god: for þan þe
he geneosode his folc. and alysde;
 352.4. <foreign>Luke 1</foreign> þæt cild þeah. and wæs gestrangod mid
godes gaste;
 352.4. <foreign>Luke 1</foreign> ða þa he gewittig wæs. he forbeah ðæs
folces neawiste: and woruldlice unþeawas. and wunode on westene: oþ fullum
wæstme;
 352.5. Eall his reaf wæs awefen of oluendes hærum: his
bigleofa wæs stiþlic: ne dranc he wines drenc ne nanes gemencgedes
wætan ne gebrowenes;
 352.7. Ofet hine fedde. and wudehunig. and oþre waclice
þigene;
 352.9. On þam fifteoþan geare þæs caseres rices tyberii.
com godes word ofer iohannem on þam westene: and he ferde to folces neawiste.
and bodade iudeiscum folce. fulluht on synna forgyfenysse: swa swa hit awriten
is. on issaies witegunge;
 352.14. Cristes fulluht he bodade toweard eallum geleafullum: on
þam is synna forgyfenyss. þurh ðone halgan gast;
 352.15. Iohannes eac be godes dihte fullode þa ðe him to comon
þæra iudeiscra þeoda: ac his fulluht ne dyde nanre synne forgifenysse:
for þan ðe he wæs godes bydel. and na god;
 352.18. He bodode mannum þæs hælendes tocyme mid wordum:
and his halige fulluht mid his agenum fulluhte: on þam he gefullode þone
unsynnian godes sunu. þe nanre synne forgyfenysse ne behofode;
 352.22. Rihtlice weorþað godes gelaðung þisne dæig
þæs mæran fulluhteres gebyrdtide: for þam manegum wundrum þe
gelumpon on his acennednysse;
 352.24. Godes heahengel gabrihel bodade þam fæder zacharian
his acennednysse and his healican geþincðu. and his mærlican
drohtnunge;
 352.26. Ðæt cild on his modor innoðe oncneow marian stemne
godes cennestran. and on innoþe ða gyt beclysed. mid witiendlicere
fægnunge getacnode þone halwendan tocyme. ures alysendes;
 352.30. On his acennednysse he ætbræd þære meder hyre
unwæstmbærnysse and þæs fæder tungan his nama unband. þe mid
his agenre geleafleaste adumbod wæs;
 352.33. Ðreora manna gebyrdtid freolsað seo halige. gelaþung:
þæs hælendes se ðe is god and mann. and Iohannes his bydeles and
þære eadigan marian: his moder;
 352.35. Oþra gecorenra manna þe ðurh martyrdome oððe
þurh oðrum halgum geearnungum godes rice geferdon. heora endenextan dæig
se þe hi æfter gefyllednysse ealra earfoðnyssa sigefæste to þam
ecan life acende: we wurþiað him to gebyrdtide: and se dæig þe hi to
þysum andwerdum life acennede wæron we lætað to gymeleaste. for þan
ðe hi comon hider to earfoðnyssum and costnungum. and mislicum
fræcednyssum;
 354.7. Se dæig bið gemyndig godes þeowum þe ða halgan
æfter gewunnenum sige asende to ecere myrhðe. fram eallum gedrecednyssum;
 354.9. And se is heora soþa acennednyss: na woplic swa swa seo
ærra: ac blissigendlic to ðam ecum lyfe;
 354.11. Ac us is to wurþigenne mid micelre gecnyrdnysse cristes
gebyrdtide: þurh ða us com alysednyss;
 354.14. Iohannes is geendung þære ealdan æ: and angin
þære niwan: swa swa se hælend be him cwæð;
 354.15. Seo ealde æ. and witegan wæron. oð iohannes tocyme:
syððan ongan godspelbodung: nu for his micclan halignysse. is gewurþod
his acennednyss: swa swa se heahengel behet his fæder mid þysum wordum;
 354.19. Manega blissiað on his gebyrdtide;
 354.19. Maria godes cennestre nis nanum oþrum gelic: for þan
ðe heo is mæden and modor: and þone abær þe hi and ealle gesceafta
gesceop: is heo for þi wel wyrþe. þæt hyre acennednyss arwurþlice
gefreolsod sy;
 354.24. Ða magas setton þam cilde naman. zacharias: ac seo
modor him wiðcwæð mid wordum. and se dumba fæder mid gewrite: for
þan ðe se engel ðe hine cydde toweardne him gesceop naman be godes dihte
iohannes;
 354.27. Ne mihte se dumba fæder cyþan his wife. hu se engel
his cilde naman gesette;
 354.28. Ac þurh godes gastes onwrigenysse. se nama hire wearð
cuð;
 354.30. Zacharias is gereht gemyndig godes: and iohannes godes
gife. for þan ðe he bodade mannum godes gife. and crist toweardne: þe
ealne middaneard mid his gife gewissað;
 354.33. He wæs asend toforan drihtne swa swa se dæigsteorra
gæð beforan þære sunnan: swa swa bydel ætforan deman: swa swa seo
ealde gecyþnys. ætforan þære niwan: for þan ðe seo ealde. æ.
wæs swilce scadu. and seo niwe gecydnys. is soðfæstnyss: þurh
hælendes gife;
 356.3. Anes geares cild hi wæron crist. and iohanness;
 356.3. On þysum dæge acende seo unwæstmbære moder þone
mæran witegan iohannem: se is geherod mid þysum wordum þurh cristes
muð;
 356.6. Betwux wifa bearnum ne aras nan mærra man: þonne is
iohannes se fulluhtere;
 356.8. On middes wintres mæssedæge acende þæt halige
mæden maria þone heofonlican æþeling: se nis geteald to wifa bearnum:
for þan ðe he is godes sunu on þære godcundnysse. and godes and
medenes bearn þurh menniscnysse;
 356.11. Iohannes forfleah folces neawiste on his geogoðe. and on
westene mid stiðre drohtnunge synna forbeah: Se hælend betwux synfullum
unwemme fram ælcere synne þurhwunode;
 356.14. Se bydel gebigde on þam timan micelne heap israhela
ðeoda to heora scyppende mid his bodunge: drihten dæighwomlice of eallum
þeodum to his geleafan þurh onlihtinge þæs halgan gastes ungerime
sawla gebigð;
 356.19. Ðæt halige godspel cwyð be ðam fulluhtere.
þæt he forestope þam hælende on gaste and on mihte þæs witegan.
helian: for þan ðe he wæs his forrynel æt þam ærran tocyme. swa
swa helias bið æt ðam æftran togeanes antecriste;
 356.23. Nis buton getacnunge þæt ðæs bydeles acennednys
on þære tide wæs gefremod þe se woroldlica dæig waniende bið:
and on drihtnes gebyrdtide weaxende bið;
 356.25. Ðas getacnunge unwreah se ylca iohannes mid þysum
wordum;
 356.26. Criste gedafenað þæt he weaxe: and me þæt ic
waniende beo;
 356.28. Iohannes wæs hraðor mannum cuð þurh his
mærlican drohtnunga: þonne crist wære: for þan ðe he ne æteowde
his godcundan mihte. ær þam ðe he wæs þrittig geara on þære
menniscnysse;
 356.31. Ða wæs he geþuht þam folce þæt he witega
wære and iohannes crist;
 356.32. Hwæt ða crist geswutelode hine sylfne þurh micclum
tacnum: and his hlisa weox geond ealne middaneard þæt he soð god wæs.
se þe wæs ær þam witega geþuht;
 356.35. Iohannes soðlice wæs waniende on his hlisan: for þan
ðe he wearð oncnawen witega. and bydel þæs heofonlican æþelinges.
se þe wæs lytle ær. crist geteald mid ungewissum wenan;
 358.3. Ðas wanunge getacnað se wanienda dæg his gebyrdtide:
and se þeonda dæig þæs hælendes acennednysse: gebicnað his
þeondan mihte. æfter þære menniscnysse;
 358.6. Fela witegan mid heora witegunge bodedon drihten toweardne:
sume feorran sume nean: ac iohannes his tocyme mid wordum bodade. and eac mid
fingre gebicnode þus cweþende;
 358.9. Loca nu efne her gæð godes lamb se þe ætbret
middaneardes synna;
 358.10. Crist is manegum naman genemned: he is wisdom gehaten. for
þan ðe se fæder ealle gesceafta þurh hine geworhte;
 358.12. He is word gecweden: for þan ðe word is wisdomes
geswutelung: be ðam worde ongan se godspellere iohannes þa godspell ican
gesetnysse þus cweþende;
 358.15. On frymðe wæs word. and þæt word wæs mid gode.
and þæt word wæs god;
 358.16. He is lamb gehaten for þære unscæððignysse
lambes gecyndes. and wæs unscyldig for ure alysednysse. his fæder liflic
onsægednys. on lambes wisan geoffrod;
 358.19. He is leo geciged. of iudan mæigðe. dauides wyrtruma:
for þan ðe he ðurh his godcundlican strencðe þone micclan deofol mid
sige his þrowunge oferswiðde;
 358.22. Se halga fulluhtere þe we ymbe sprecað astalde
stiðlice drohtnunge. æigþer ge on scrude ge on bigwiste swa swa we hwene
æror rehton: for þan ðe se wealdenda hælend þus be him cweðende
wæs;
 358.25. Fram iohannes dagum godes rice þolað neadunge: and þa
strecan mod hit gegripað;
 358.27. Cuð is gehwylcum snoterum mannum þæt seo ealde æ
wæs eaðelicre þonne cristes gesetnys sy: for ðan þe on þære
næs micel forhæfednys ne þa gastlican drohtnunga þe crist syððan
gesette. and his apostoli;
 358.30. Oþer is seo gesetnys þe se cyning byt þurh his
ealdormen oððe gerefan. and oþer bið his agen geban on his
andwerdnysse;
 358.32. Godes rice is gecweden on þisre stowe seo halge
gelaðung. þæt is eall cristen folc: þe sceal mid neadunge. and strecum
mode þæt heofonlice rice geearnian;
 360.1. Hu mæig beon buton strece and neadunge. þæt gehwa
mid clænnysse þæt gale gecynd þurh godes gife gewylde;
 360.2. Oððe hwa gestilð hatheortnysse his modes mid
geþylde. buton earfoðnysse? Oððe hwa awent modignysse. mid soðre
eadmodnysse? Oððe hwa druncennysse. mid syfernysse? Oþþe hwa gitsunge
mid rumgifelnysse. buton strece? Ac se þe his þeawas mid anmodnysse þurh
godes fylste swa awent. he bið þonne to oþrum menn geworht: oþer he
bið þurh godnysse: and se ylca þurh edwiste;
 360.9. And He gelæhð þonne þurh strece þæt heofonlice
rice;
 360.11. Twa forhæfednysse cynn sindon: an lichamlic. oðer
gastlic;
 360.12. An is þæt gehwa hine sylfne getemprie mid gemete on
æte and on wæte. and wærlice þa oferflowedlican þygene him sylfum
ætbrede;
 360.14. Oþer forhæfednysse cynn. is deorwurðre. and
healicre: þeah seo oðer god sy: styran his modes styrunge mid singalre
gemetfæstnysse: and campian dæighwamlice wið leahtrum. and hine sylfne
þreagan mid styrnysse þære gastlican steore: swa þæt he ða
reþan deor eahta heafodleahtra: swilce mid isenum midlum gewylde;
 360.19. Deorwyrþe is þeos forhæfednys. and wulderful
þrowung on godes gesihðe. þa yfelan geþohtas and unlustas mid agenre
cynegyrde gestyran and fram deriendlicere spræce. and pleolicum weorce hine
sylfne forhabban swa swa fram cwylmbærum mettum;
 360.24. Se þe ðas ðing gecneordlice begæð. he gegrypð
untwylice þæt behatene rice mid gode and eallum his halgum;
 360.26. Micel strec bið. þæt mennisce menn mid eadmodum
geearnungum þa heofonlican myrhðe begytað: þe ða heofonlican englas
þurh modignysse forluron;
 360.29. Us gelustfullað gyt furþor to sprecenne be þam halgan
were iohanne him to wurðmynte and us to beterunge;
 360.30. Be him awrat se witega issaias þæt he is stemn
clypiendes on westene: gearciað godes weig doð rihte his paþas. ælc
dene bið gefylled. and ælc dun bið geeadmet. and ealle wohnyssa beoð
gerihte. and scearpnyssa gesmeþode;
 360.34. Se witega hine het stemn for þan ðe he forestop criste.
þe is word gehaten: na swilc word swa menn sprecað. ac he is þæs
fæder wisdom. and word bið wisdomes geswutelung: þæt word is
ælmihtig god. sunu. mid his fæder;
 362.3. On ælcum worde bið stemn gehyred. ær þæt word
fullice gecweden sy;
 362.4. Swa swa stemn forestæpð worde. swa forestop iohannes
þam hælende on middanearde. for þan ðe god fæder hine sende.
ætforan gesihðe his bearnes. þæt he sceolde gearcyan. and dæftan
his weg;
 362.8. Hwæt þa iohannes to mannum clypode þas ylcan word:
gearciað godes weig;
 362.9. Se bydel ðe bodað rihtne geleafan and gode weorc. he
gearcaþ þone weigcumendum gode to þæra heorcniendra heortan;
 362.12. Godes weig bið gegearcod on manna heortan: þonne hi
þære soðfæstnysse spræce eadmodlice gehyrað. and gearwe beoð
to lifes bebodum;
 362.14. Be þam cwæð se hælend se ðe me lufað he hylt
min bebod. and min fæder hine lufað: and wyt cumað to him. and mid him
wuniað;
 362.16. His paþas beoð gerihte. þonne þurh goddre bodunge
aspringað clæne geþohtas on mode þæra hlystendra;
 362.18. Dena getacniað þa eadmodan: and duna þa modigan;
 362.19. On drihtnes tocyme wurdon denas afyllede. and duna
geeadmette. swa swa he sylf cwæð;
 362.20. Ælc ðæra ðe hine onhefð: bið geeadmet;
 362.21. And se þe hine geeadmet: bið geuferod;
 362.22. Swa swa wæter scyt of þære dune and ætstent on
dene: swa forflihð se halga gast modigra manna heortan. and nymð wununge on
þam eadmodan. swa swa se witega cwæð: on hwam gerest godes gast. buton
on þam eadmodum;
 362.26. Ðwyrnyssa beoð gerihte þonne ðwyrlicra manna
heortan þe beoð þurh unrihtwisnysse hocum awegde: eft þurh regolsticcan
þære soþan rihtwisnysse beoð geemnode;
 362.29. Scearpnyssa beoð awende to smeþum wegum. þonne þa
yrsiendan mod and unliþe gecyrrað to manþwærnysse. þurh ongyte
þære upplican gife;
 362.32. Langsumlic bið us to gereccenne. and eow to gehyrenne
ealle þa deopnyssa þæs mæran fulluhteres bodunga: hu he ða
heardheortan iudeiscre þeode mid stearcre þreale and stiþre mynegunge to
lifes wege gebigde: and æfter his þrowunge helwarum cristes tocyme cydde.
swa swa he on life mancynne agenre alysednysse mid hluddre stemne bealdlice
bodode;
 364.5. Uton biddan þone wealdendan hælend. þæt he þurh
his þæs mæran forryneles and fulluhteres þingunge us gemiltsie on
andwerdum life. and to þam ecan gelæde: þam sy wuldor and lof mid
fæder and halgum gaste. a on ecnysse. AMEN;

END_TEXT
START_TEXT

ÆCHom I, 26
B1.1.28.
Peter and Paul: Text from Clemoes 1955-6, 375-94.



 364.10. <foreign> 3 KALENDAS IVLII PASSIO APOSTOLORVM PETRI ET PAVLI Uenit
iesus in partes caesareae philippi. et reliqua</foreign>;
 364.13. Matheus se godspellere awrat on þære godspellican
gesetnysse. þus cweþende;
 364.14. Drihten com to anre burhscire þe is gehaten cesarea
philippi. and befran his gingran hu menn be him cwyddedon;
 364.16. Hi andwyrdon;
 364.16. Sume menn cweþað þæt ðu sy iohannes se
fulluhtere: sume secgað þæt ðu sy helias. sume hieremias. oððe sum
oþer witega;
 364.18. Se Hælend þa cwæð. hwæt secge ge þæt ic
sy? Petrus him andwyrde. þu eart crist þæs lyfiendan godes sunu;
 364.20. Drihten him cwæð to andsware;
 364.21. Eadig eart þu simon culfran bearn. for þan þe
flæsc and blod þe ne onwreah þysne geleafan. ac min fæder se þe on
heofonum is;
 364.23. Ic ðe secge þæt ðu eart stænen. and ofer
þysne stan ic getimbrie mine cyrcan. and hellegatu naht ne magon ongean hi;
 364.25. Ic betæce þe heofenan rices cæge. and swa hwæt
swa þu bintst on eorþan. þæt bið gebunden on heofonum;
 364.27. And swa hwæt swa þu unbinst ofer eorþan. þæt
bið unbunden on heofenum;
 364.29. Beda se trahtnere us onwrihð þa deopnysse þysre
rædinge and cwyð. þæt philippus se feþerrica þa burh cesarea
getimbrode. and on wurðmynte þæs caseres tiberii þe he under rixode.
þære byrig naman gescop. cessaream. and for his agenum gemynde to þam
naman geyhte philippi. þus cweþende. cesarea philippi. swilce seo burh him
bam to wurðmynte. swa genemned wære;
 366.5. Ða ða se hælend to þære burhscire genealæhte.
þa befran he hu woruldmen be him cwyddodon;
 366.6. Na swilce he nyste manna cwyddunga be him: ac he wolde mid
soþre andetnysse. þæs rihtan geleafan. adwæscan þone leasan wenan
dweliendra manna;
 366.9. His apostoli him andwyrdon;
 366.9. Sume menn cwyddiað þæt ðu sy Iohannes se
fulluhtere. sume secgað ðæt þu sy helias sume hieremias oððe an
ðæra witegena;
 366.12. Drihten þa befran. hwæt secge ge þæt ic sy?
swilce he swa cwæde. nu woruldmenn þus dwollice me oncnawað. ge þe
godas sind: hu oncnawe ge me? Se trahtnere cwæð godas. for þan ðe se
soþa god se þe ana is ælmihtig hæfþ geunnen þone wurðmynt his
gecorenum. þæt he hi godas gecigð;
 366.17. Him andwyrde se gehyrsuma petrus: þu eart crist ðæs
lifiendan godes sunu;
 366.18. He cwæð ðæs lifiendan godes: for twæminge
þæra leasra goda: þa ðe hæþene þeoda mid mislicum gedwylde
bepæhte wurþodon;
 366.21. Sume hi gelyfdon on deadum entum. and him deorwurþlice
anlicnyssa arærdon. and cwædon þæt hi godas wæron. for þære
micelre strencðe þe hi hæfdon. wæs þeah heora lif swiðe manfullic
and bysmorful;
 366.24. Be þam cwæð se witega þæra hæðenre
anlicnyssa synd gyldene and sylfrene manna handgeweorc: hi habbað dumbne
muð and blinde eagan. deafe earan. and ungrapiende handa fet buton feþe.
bodig buton life;
 366.28. Sume hi gelyfdon on þære sunnan. sume on þam monan.
sume on fyre and on manegum oþrum gesceaftum. cwædon þæt hi for heora
fægernysse godas wæron;
 366.31. Nu todælde petrus swutelice þone soðan geleafan.
þa ða he cwæð. þu eart crist þæs lifiendan godes sunu: se is
lybbende god þe hæfþ lif and wununge þurh hine sylfne buton anginne.
and se ðe ealle gesceafta þurh his agenum bearne: þæt is his wisdom
gesceop: and him eallum lif forgeaf þurh ðone halgan gast;
 368.1. On þysum þrim hadum is an godcundnyss. and an gecynd and
an weorc untodæledlice;
 368.3. Drihten cwæð to petre: eadig eart þu culfran sunu;
 368.4. Se halga gast wæs gesewen ofer criste on culfran
anlicnysse;
 368.5. Nu gecigde se hælend petrum culfran bearn for þan ðe
he wæs afylled mid bylewitnysse. and gife þæs halgan gastes;
 368.7. He cwæð. ne onwreah þe flæsc ne blod þysne
geleafan: ac min fæder se þe on heofenum is;
 368.8. Flæsc and blod is gecweden his flæsclice mæigð;
 368.9. Næfde he þæt andgit þurh mæiglicere lare. ac se
heofenlica fæder þurh ðone halgan gast þisne geleafan on petres
heortan forgeaf;
 368.12. Drihten cwæð to petre. þu eart stænen;
 368.12. For þære strencþe his geleafan. and for
anrædnysse his andetnysse he underfeng þone naman. for þan ðe he
geþeodde hine sylfne mid fæstum mode to criste. se þe is stan gecweden
fram þam apostole paule;
 368.16. And ic timbrie mine cyrcan uppon þysum stane þæt is
ofer þam geleafan þe ðu andetst;
 368.17. Eall godes gelaðung is ofer þam stane gebytlod þæt
is ofer criste. for þan ðe he is se grundweal ealra þæra getimbrunga
his agenre cyrcan;
 368.20. Ealle godes cyrcan sind getealde to anre gelaðunge: and
seo is mid gecorenum mannum getimbrod. na mid deadum stanum. and eall seo
bytlung þæra liflicra stana is ofer criste gelogod. for þan þe we
beoð þurh ðone geleafan his lima getealde and he ure ealra heafod;
 368.24. Se þe bytlað of þam grundwealle his weorc hryst to
micclum lyre;
 368.27. Se Hælend cwæð. ne magon hellegatu naht togeanes
minre cyrrcan;
 368.28. Leahtras and dwollic lar sind hellegatu for þan ðe hi
lædað þone synfullan swilce þurh get into hellewite;
 368.30. Manega sind þa gatu ac heora nan ne mæig ongean
þære halgan gelaðunge. þe is getimbrod uppon þam fæstan stane
criste: for þan ðe se gelyfeda þurh cristes gescyldnysse ætwint þam
fræcednyssum þæra deoflicra costnunga;
 368.34. He cwæð. ic þe betæce heofenan rices cæge;
 368.34. Nis seo cæig gylden ne sylfren ne of nanum antimbre
gesimðod: ac is se anweald þe him crist forgeaf. þæt nan man ne cymþ
into godes rice. buton se halga petrus him geopenige þæt infær. and swa
hwæt swa þu bintst ofer eorðan þæt bið gebunden on heofenum;
 370.2. And swa hwæt swa þu unbinst ofer eorþan. þæt
bið unbunden on heofenan;
 370.4. Ðisne anweald he forgeaf nu petre. and eac syððan
ær his upstige eallum his apostolum. þa ða he him on ableow þus
cweðende;
 370.6. Onfoð haligne gast: þæra manna synna þe ge
forgifað beoð forgyfene: and þam ðe ge forgyfenysse ofunnon. him bið
oftogen seo forgyfenyss;
 370.10. Nellað þa apostoli nænne rihtwisne mid heora
mansumunge gebindan. ne eac þone manfullan miltsiende unbindan. buton he mid
soþre dædbote gecyrre to lifes wege;
 370.12. Ðone ylcan anweald hæfð se ælmihtiga getiðod
biscopum. and halgum mæssepreostum. gif hi hit æfter þære
godspellican gesetnysse carfullice healdað;
 370.15. Ac for þi is seo cæig petre synderlice betæht.
þæt eall þeodscipe gleawlice tocnawe. þæt swa hwa swa oðscyt fram
annysse þæs geleafan. þe petrus þa andette criste: þæt him ne
bið getiþod naþor ne synna forgyfenys. ne infær þæs heofonlican
rices;
 370.20. <foreign>DE PASSIONE APOSTOLORVM</foreign>;
 370.21. We wyllað æfter þysum godspelle eow gereccan
þæra apostola drohtnunga: and geendunge mid scortre race: for þan ðe
heora þrowung is gehwær on engliscum gereorde fullice geendebyrd;
 370.25. Æfter drihtnes upstie wæs petrus bodiende geleafan
þam leodscipum þe sind gecwedene galatia. cappadocia. biðþinia. asia.
italia;
 370.27. Syððan ymbe tyn geara fyrst he gewende to romebyri
bodiende godspel: and on þære byrig he gesette his biscopsetl and þær
gesæt fif and twentig geara lærende þa romaniscan ceastergewaran godes
mærþa. mid micclum tacnum;
 370.31. His wiþerwinna wæs on eallum his færelde sum dry se
wæs simon genemned;
 370.32. Ðes dry wæs mid þam awyriedum gaste to þam swiðe
afylled þæt he cwæð þæt he wære crist godes sunu and mid his
drycræfte þæs folces geleafan amyrde;
 372.4. Ða gelamp hit þæt man ferede anre wydewan suna lic
þær petrus bodiende wæs;
 372.5. He ða cwæð to þam folce and to þam dry:
genealæcað þære bære. and gelyfað þæt ðess bodung soð
sy þe þone deadan to life arærð;
 372.7. Hwæt þa symon wearð gebyld þurh deofles gast. and
cwæð;
 372.8. Swa hraþe swa ic þone deadan arære. acwellað minne
wiðerwinnan petrum;
 372.10. Ðæt folc him andwyrde: cucenne we hine
forbærnað;
 372.11. Simon þa mid deofles cræfte dyde þæt ðæs
deadan lic styriende wæs;
 372.12. Þa wende þæt folc þæt he geedcucod wære;
 372.13. Petrus þa ofer eal clypode. gif he geedcucod sy sprece to
us: astande. onbyrige metes and ham gecyrre;
 372.15. Ðæt folc þa hrymde. hluddre stemne. gif symon þis
ne deð. he sceal þæt wite þolian þe he ðe gemynte;
 372.17. Simon to þysum wordum hine gebealh. and fleonde wæs.
ac þæt folc mid ormætum edwite hine gehæfte;
 372.19. Se godes apostol þa genealæhte þam lice mid
aþenedum earmum þus biddende;
 372.20. Ðu leofa drihten. þe us sendest to bodienne þinne
geleafan. and us behete þæt we mihton þurh þinum naman deofla
todræfan. and untrume gehælan and þa deadan aræran: arær nu
þysne cnapan þæt ðis folc oncnawe þæt nan god nys buton ðu ana
mid þinum fæder and þam halgan gaste;
 372.25. Æfter þysum gebede aras se deada. and gebiggedum
cneowum to petre cwæð;
 372.26. Ic geseah hælend crist and he sende his englas for
þinre bene þæt hi me to life gelæddon;
 372.28. Ðæt folc ða mid anre stemne clypiende cwæð;
 372.29. An god is þe petrus bodað. and woldon forbærnan
þone dry: ac petrus him forwyrnde: cwæð ðæt se hælend him
tæhte þone regol þæt hi sceoldon yfel mid gode forgyldan;
 372.33. Symon þa ða he þam folce ætwunden wæs. getigde
ænne ormætne ryððan innon þam gete þær petrus in hæfde
þæt he færlice hine abitan sceolde;
 374.1. Hwæt þa petrus com and þone ryððan untigde mid
þysum bebode;
 374.2. Yrn and sege symone þæt he leng mid his drycræfte
godes folc ne bepæce: þe he mid his agenum blode gebohte;
 374.4. And he sona getengde. wið ðæs drys. and hine on
fleame gebrohte;
 374.5. Petrus wearð æfterweard þus cweþende;
 374.6. On godes naman ic þe bebeode. þæt ðu nænne toð
on his lice ne gefæstnige;
 374.7. Se hund þa ða he ne moste his lichaman derian. totær
his hæteru sticmælum of his bæce. and hine draf geond þa weallas:
þeotende swa swa wulf on þæs folces gesihðe;
 374.10. He þa ætbærst þam hunde. and to langum fyrste
syððan for þære sceame næs gesewen on romana byri;
 374.13. Syððan eft on fyrste he beget sumne þe hine
bespræc to þam casere. nerone: and gelamp þa þæt se awyrigeda
ehtere þone deofles þen his freondscipum geþeodde;
 374.15. Mid þam þe hit þus gedon wæs þa æteowde crist
hine sylfne petre on gastlicre gesihþe: and mid þyssere tihtinge hine
gehyrte;
 374.18. Se dry simon. and se wælhreowa nero sind mid deofles
gaste afyllede. and syrwiað ongean ðe. ac ne beo þu afyrht. ic beo mid
þe and ic asende minne þeowan paulum þe to frofre: se stæpð to
merien into romana byri. and git mid gastlicum gecampe winnað ongean þone
dry. and hine awurpað into hellegrunde. and gyt syððan samod to minum
rice becumað mid sige martyrdomes;
 374.27. Þis gelamp swa soðlice on þone oðerne dæig com
paulus into þære byrig. and heora æigþer oþerne mid micelre blisse
underfeng. and wæron togædere bodiende binnon þære byrig seofon
monþas. þam folce lifes weig;
 374.30. Beah ða ungerim folces to cristendome þurh petres lare.
and eac þæs caseres gebedda libia. and his heahgerefan wif agripina wurdon
swa gelyfede þæt hi forbugon heora wera neawiste;
 374.34. Þurh paules bodunge gelyfdon þæs caseres þegnas.
and hiredcnihtas: and æfter heora fulluhte noldon gecyrran to his hirede;
 376.3. Symon se dry worhte ða ærene næddran styriende.
swilce heo cucu wære. and dyde þæt ða anlicnyssa þæra
hæþenra hlihende wæron. and styrigende. and he sylf wearþ færlice
uppon þære lyfte gesewen;
 376.6. Ðærtogeanes gehælde petrus blinde and healte. and
deofolseoce. and þa deadan arærde and cwæð to þam folce þæt hi
sceoldon forfleon þæs deofles drycræft. þy læs þe hi mid his
lotwrencum bepæhte wurdon;
 376.10. Þa wearð þis ðam casere gecyd and he het þone dry
him to gefeccan and eac þa apostolas;
 376.11. Symon bræd his hiw ætforan þam casere swa þæt
he wearð færlice geþuht cnapa. and eft harwenge: hwiltidum on wimmannes
hade. and eft þarrihte on cnihthade;
 376.15. Ða nero þæt geseah. þa wende he þæt he godes
sunu wære. petrus cwæð þæt he godes wiðersaca wære. and mid
leasum drycræfte forscyldgod. and cwæð ðæt he wære gewis deofol
on menniscre edwiste;
 376.18. Symon cwæð: Nis na gedafenlic þæt ðu cyning
hlyste anes leases fisceres wordum: ac ic þysne hosp leng ne forbere: nu ic
bebeode minum englum þæt hi me on ðysum fiscere gewrecon;
 376.21. Petrus cwæð. ne ondræde ic þine awyrigedan
gastas: ac hi wurðað afyrhte þurh mines drihtnes geleafan;
 376.23. Nero cwæð;
 376.23. Ne ondrædst þu ðe petrus symones mihta. þe mid
wundrum his godcundnysse geswutelað? petrus cwæð;
 376.25. Gif he godcundnysse hæbbe: þonne secge he hwæt ic
þence. oððe hwæt ic don wylle;
 376.27. Nero cwæð. sege me petrus on sunderspræce hwæt
ðu þence;
 376.28. He þa aleat to þæs cyninges eare. and het him beran
dihlice berene hlaf and he bletsode þone hlaf and tobræc: and bewand on
his twam slyfum þus cweþende;
 376.31. Sege nu simon hwæt ic þohte oððe cwæde.
oððe gedyde;
 376.32. He ða gebealh hine for þan ðe he ne mihte geopenian
petres digelnysse: and dyde þa mid drycræfte þæt ðær comon
micele hundas and ræsdon wið petres weard: ac petrus æteowde þone
gebletsodan hlaf þam hundum and hi þærrihte of heora gesihðe
fordwinon;
 378.1. He ða cwæð to þam casere;
 378.1. Symon me mid his englum geþiwde. nu sende he hundas to me.
for þan þe he næfð godcundlice englas. ac hæfð hundlice;
 378.3. Nero cwæð. hwæt is nu symon ic wene wyt synd
oferswiþde;
 378.5. Simon andwyrde;
 378.5. Þu goda cyning. nat nan man manna geþohtas buton gode
anum;
 378.6. Petrus andwyrde;
 378.6. Untwylice þu lyhst þæt ðu god sy. nu þu nast
manna geþohtas;
 378.8. Ða bewende nero hine to paulum. and cwæð;
 378.8. Hwi ne cwyst þu nan word? Oððe hwa teah ðe? oððe
hwæt lærdest þu mid þinre bodunge? Paulus him andwyrde;
 378.10. La leof hwæt wylle ic ðysum forlorenum wiðersacan
geandwyrdan: gif þu wilt his wordum gehyrsumian þu amyrst þine sawle. and
eac þinne cynedom;
 378.13. Be minre lare þe ðu axast ic þe andwyrde;
 378.14. Se hælend þe petrum lærde on his andwerdnysse. se
ylca me lærde mid onwrigenysse;
 378.15. And ic gefylde mid godes lare fram iherusalem. oð
ðæt ic com to iliricum;
 378.17. Ic lærde þæt men him betweonan lufodon and
gearwurðodon;
 378.18. Ic tæhte þam rican þæt hi ne onhofon hi. ne heora
hiht on leasum welan ne besetton. ac on gode anum;
 378.20. Ic tæhte þam medeman mannum þæt hi gehealdene
wæron on heora bigwiste and scrude;
 378.21. Ic bebead þearfum. þæt hi blissodon on heora
hafenleaste;
 378.22. Fæderas ic manode. þæt hi mid steore godes eges
heora cild geþeawodon;
 378.23. Þam cildum ic bead þæt hi gehyrsume wæron
fæder and meder to halwendum mynegungum;
 378.25. Ic lærde weras þæt hi heora æwe heoldon: for
þan. þæt se wer gewitnað on æwbræcum wife. þæt wrecð god
on æwbræcum were;
 378.27. Ic manode eawfæste wif þæt hi heora weras
inwerdlice lufedon. and him mid ege gehyrsumedon swa swa hlafordum;
 378.29. Ic lærde hlafordas þæt hi heora ðeowum liþe
wæron for þan ðe hi sind gebroþru for gode. se hlaford and se
þeowa;
 378.31. Ic bebead þeowum mannum. þæt hi getreowlice and swa
swa gode heora hlafordum þeowdon;
 378.33. Ic tæhte eallum geleaffullum mannum þæt hi
wurðion ænne god ælmihtinne. and ungesewenlicne;
 378.34. Ne leornode ic þas lare æt nanum eorðlicum menn: ac
hælend crist of heofenum me spræc to. and sende me to bodienne his lare
eallum ðeodum: þus cweþende: far ðu geond þas woruld and ic beo mid
þe. and swa hwæt swa þu gecwyst. oððe dest. ic hit gerihtwisie;
 380.4. Se casere wearð ða ablicged mid þysum wordum;
 380.6. Symon cwæð;
 380.6. Þu goda cyning ne understentst þu þysra twegra manna
gereonunge ongean me;
 380.7. Ic eom soðfæstnys: ac þas þwyriað wið me;
 380.8. Hat nu aræran ænne heahne tor þæt ic ðone
astige for þan ðe mine englas nellað cuman to me on eorðan betwux
synfullum mannum. and ic wylle astigan to minum fæder. and bebeode minum
englum þæt hi ðe to minum rice gefeccon;
 380.12. Nero þa cwæð;
 380.12. Ic wylle geseon gif þu ðas behat mid weorcum gefylst;
 380.13. And het þa ðone tor mid micclum ofste on smeþum felda
aræran: and bebead eallum his folce þæt hi to þyssere wæfersyne
samod comon;
 380.15. Se dry astah ðone tor ætforan eallum folce: and
astrehtum earmum. ongan fleogan on þa lyft;
 380.18. Paulus cwæð to petre. broþor ðu wære gode
gecoren ær ic. þe gedafnað þæt ðu þysne deofles þen mid
þinum benum afylle: and ic eac mine cneowu gebige to þære bene;
 380.20. Ða beseah petrus to þam fleondan dry: þus
cweþende;
 380.21. Ic halsige eow awyriede gastas on cristes naman þæt ge
forlæton þone dry. þe ge betwux eow feriað;
 380.23. And þa deoflu þærrihte hine forleton. and he
feallende tobærst on feower sticcum;
 380.24. Ða feower sticcu clifodon to feower stanum þa sind to
gewitnysse þæs apostolican siges oð ðysne andweardan dæig;
 380.26. Petres geþyld geþafode þæt ða hellican fynd hine
up geond þa lyft sume hwile feredon þæt he on his fylle þe hetelicor
hreosan sceolde;
 380.29. And se þe lytle ær beotlice mid deoflicum fiþerhaman
fleon wolde þæt he ða færlice his feþe forlure;
 380.30. Him gedafenode þæt he on heannysse ahafen wurde.
þæt he on gesihðe ealles folces hreosende þa eorðan gesohte;
 380.33. Hwæt þa nero bebead petrum and paulum on bendum
gehealdan: and þa sticca simones hreawes mid wearde besettan: wende þæt
he of deaðe on þam ðriddan dæge arisan mihte;
 382.2. Petrus cwæð: þes symon ne geedcucað ær þam
gemænum æriste: ac he is to ecum witum genyþerod;
 382.3. Se godes wiþærwinna nero. mid geþeahte his
heahgerefan agrippan het paulum beheafdian: and petrum on rode ahon;
 382.6. Paulus þa be ðæs cwelleres hæse underbeah swurdes
ecge. and petrus rodehencgene astah;
 382.7. Ða ða he to þære rode gelæd wæs he cwæð
ða to þam cwellerum;
 382.8. Ic bidde eow. wendað min heafod adune. and astreccað
mine fet wið heofenas weard ne eom ic wyrþe þæt ic swa hangie swa min
drihten;
 382.11. He astah of heofenum for middaneardes alysednysse. and
wæron for ði his fet nyþer awende: me he clypað nu to his rice:
awendað for þi mine fotwelmas to þam heofonlican wege. and þa cwelleras
him þa ðæs getiþodon;
 382.15. Ða wolde þæt cristene folc. þone casere acwellan.
ac petrus mid þysum wordum hi gestilde;
 382.16. Min drihten for feawum dagum me geswutelode þæt ic
sceolde mid þysre þrowunge his fotswaðum fylian. nu mine bearn ne gelette
ge minne weig: mine fet synd nu awende to þam heofonlican life;
 382.20. Blissiað mid me. nu todæig ic onfo minre earfoðnysse
edlean;
 382.21. He wæs þa biddende his drihten mid þysum wordum;
 382.22. Hælend min ic þe betæce þine scep þe ðu me
befæstest: ne beoð hi hyrdelease þonne hi þe habbað and he mid
þysum wordum agef his gast;
 382.25. Samod hi ferdon. petrus and paulus on ðysum dæge
sigefæste to þære heofonlican wunung;
 382.26. On þam syx and þritteogoðan geare æfter cristes
þrowunge mid þam hi wuniað on ecnysse;
 382.30. Æfter heora ðrowunge þærrihte comon wlitige weras
and uncuðe eallum ðam folce cwædon þæt hi comon fram hierusalem. to
þy þæt hi woldon þæra apostola lic bebyrian and swa dydon mid
micelre arwurðnysse and sædon þam folce þæt hi micclum blissian
mihton for þan ðe hi swilce mundboran on heora neawiste habban moston;
 384.3. Wite ge eac þæt ðes wyrsta cyning nero rice æfter
cweale þisra apostola healdan ne mot;
 384.4. Hit gelamp ða þæt eall þæs wælhreowan caseres
folc samod hine hatode swa þæt hi ræddon anmodlice þæt man hine
gebunde and oð deað swunge;
 384.7. Nero þa ða he ðæs folces þeaht geaxode wearð to
feore afyrht. and mid fleame to wuda getengde. þa asprang þæt word
þæt he swa lange on cyle and on hungre dwelode oð ðæt hine wulfas
totæron;
 384.11. Ða gelamp hit æfter þam þæt grecas gelæhton
þæra apostola lichaman: and woldon east mid him lædan;
 384.12. Ða færinga gewearð micel eorðstyrung. and þæt
romanisce folc þider onette. and þa lic ahreddon on þære stowe þe is
gehaten katacumbas. and hi þær heoldon oðer healf gear. oð ðæt
þa stowa getimbrode wæron þe hi syððan. on alede wæron mid
wuldre. and mid lofsangum;
 384.17. Cuð is geond eallum þeodscipum þæt fela wundra
gelumpon æt þæra apostola byrgenum. þurh þæs hælendes tiðe:
þam sy wuldor. and lof a on ecnysse. AMEN;

END_TEXT
START_TEXT

ÆCHom I, 27
B1.1.29.
Paul: Text from Clemoes 1955-6, 395-410.



 384.21. <foreign> PRIDIE KALENDAS IVLII NATALE SANCTI PAULI APOSTOLI Dixit
simon petrus ad iesum ecce nos reliquimus omnia et reliqua</foreign>;
 384.22. Godes gelaðung wurþað þysne dæig þam mæran
apostole paule to wurðmynte. for þan ðe he is gecweden eallra ðeoda
lareow þurh soþfæsre lare: wæs þeahhwæðere his martyrdom samod
mid þam eadigan petre gefremmed;
 384.25. He wæs fram cildhade on þære ealdan æ getogen.
and mid micelre gecnyrdnysse. on þære begriwen wæs;
 384.27. Æfter cristes þrowunge þa ða se soþa geleafa
asprang þurh ðæra apostola bodunge: þa ehte he cristenra manna þurh
his nytennysse. and sette on cwearterne. and eac wæs on geþafunge æt
þæs forman cyðeres stephanes slege: nis þeahhwæðere be him
geræd þæt he handlinga ænige mann acwealde;
 386.3. He nam þa gewrit æt þam ealdorbiscopum to þære
byrig damascum þæt he moste gebindan þa cristenan þe he on þære
byrig gemette. and gelædan to hierusalem;
 386.5. Ða gelamp hit on þam siðe þæt him com færlice
to micel leoht. and hine astrehte to eorþan. and he gehyrde stemne ufan:
þus cweþende. saule sauwle: hwi ehtst þu min? Yfel bið ðe sylfum
þæt ðu spurne ongean þa gade;
 386.9. He þa mid micelre fyrhte andwyrde þære stemne;
 386.10. Hwæt eart ðu leof hlaford? him andwyrde seo clypung
þære godcundan stemne;
 386.11. Ic eom se hælend þe þu ehtst: ac aris nu. and far
forð to þære byrig. þær ðe bið gesæd hwæt þe gedafenige
to donne;
 386.13. He aras þa ablendum eagum. and his geferan hine swa
blindne to þære byrig gelæddon: and he þær andbidiende ne
onbyrigde ætes ne wætes binnon þreora daga fæce;
 386.17. Wæs þa sum godes þegen binnon þære byri: his
nama wæs annania to þam spræc drihten þysum wordum;
 386.18. Annania aris. and gecum to minum þeowan saulum se is
biddende minre miltsungæ mid eornystum mode;
 386.20. He andwyrde þære drihtenlican stemne;
 386.21. Min hælend hu mæig ic hine gesprecan se þe is
ehtere þinra halgena þurh mihte þæra ealdorbiscopa;
 386.23. Drihten cwæð;
 386.23. Far swa ic þe sæde;
 386.23. For þan ðe he is me gecoren fætels. þæt he
tobere minne naman þeodum and cynegum. and israhela bearnum: and he sceal
fela þrowian for minum naman;
 386.26. Annanias þa becom to þam gecorenan cempan. and sette
his handa him on uppan mid þysre gretinge;
 386.28. Saule min broðor: se hælend þe ðe be wege
gespræc sende me wið ðin þæt ðu geseo. and mid þam halgan gaste
gefylled sy;
 386.30. Ða mid þysum wordum feollon swilce fylmene of his
eagum. and he þærrihte gesihðe underfeng. and to fulluhte beah;
 386.32. Wunede þa sume feawa daga mid þam godes þeowan binnon
þære byrig and mid micelre bylde þam iudeiscum bodade þæt crist
þe hi wiðsocon is þæs ælmihtigan godes sunu;
 386.35. Hi wurdon swyðlice ablicgede and cwædon;
 388.1. La hu ne is þes se wælhreowa ehtere cristenra manna:
humeta bodað he cristes geleafan? saulus soðlice micclum swyðrode. and
þa iudeiscan gescynde. mid anrædnysse seþende. þæt crist is godes
sunu;
 388.5. Hwæt þa æfter manegum dagum gereonodon þa
iudeiscan hu hi þone godes cempan acwellan sceoldon: and setton þa weardas
to ælcum geate þære ceastre;
 388.7. Paulus ongeat heora syrewunge. and þa cristenan hine
genamon and on anre wilian aleton ofer þone weall: and he ferde ongean to
hirusalem. and hine gecuðlæhte to þam halgan heape cristes hiredes: and
him cydde hu se hælend hine of heofonum gespræc;
 388.12. Syððan æfter sumum fyrste com clypung of þam
halgan gaste. to þam geleaffullan werode. þus cweþende;
 388.14. Asendað paulum and barnaban to þam weorce þe ic hi
gecoren hæbbe;
 388.15. Se halga heap þa be godes hæse and gecorennysse: hi
asendon to lærenne eallum leodscipum be cristes tocyme for middaneardes
alysednysse;
 388.18. Barnabas wæs þa paules gefera æt þære bodunge
to langere fyrste. ða æt nextan wearð him geþuht þæt hi on twa
ferdon and swa dydon;
 388.20. Paulus wearð ða afylled and gefrefrod mid þæs
halgan gastes gife. and ferde to manegum leodscipum sawende godes sæd. on
sumere byrig he wæs twelf monað on sumere twa gear on sumere þreo. and
gesette biscopas and mæssepreostas. and godes þeowas ferde syððan
forð to oþrum leodscipe. and dyde swa gelice asende þonne eft ongean
ærendgewritu to ðam geleaffullum þe he ær tæhte. and hi swa mid
þam gewritum tihte and getrymde to lifes wege;
 388.29. We wyllað nu mid sumere scortre trahtnunge þas
rædinge oferyrnan. and geopenian gif heo hwæt digeles on hyre hæbbende
sy;
 388.31. Paulus ehte cristenra manna. na mid niðe swa swa þa
iudeiscan dydon: ac he wæs midspreca and bewerigend þære ealdan æ.
mid micelre anrædnysse: wende þæt cristes geleafa wære wiðerwinna
þære ealdan gesetnysse;
 388.35. Ac se hælend þe gesette þa ealdan æ. mid mislicum
getacnungum. se ylca eft on his andwerdnysse hi awende to soðfæstnysse
æfter gastlicere getacnunge;
 390.2. Ða nyste paulus þa gastlican getacnunge. þære.
æ. and wæs for þi hyre forespreca. and ehtere cristes geleafan;
 390.4. God ælmihtig þe ealle þing wat. geseah his geþanc
þæt he ne ehte geleaffulra manna þurh andan ac þurh ware þære
ealdan .æ. and hine ða gespræc of heofonum þus cweþende. saule. hwi
ehtst þu min Ic eom seo soðfæstnyss þe ðu werast geswic þære
ehtnysse derigendlic bið þæt þu spurne ongean þa gade;
 390.10. Gif se oxa spyrnð ongean þa gade: hit derað him
sylfum;
 390.11. Swa eac hearmað ðe. þin gewinn togeanes me;
 390.11. He cwæð: hwi ehtst ðu min. for þan ðe he is
cristenra manna heafod. and besargað swa hwæt swa his lyma on eorþan
þrowiað. swa swa he þurh his witegan cwæð;
 390.14. Se þe eow hrepað hit bið me swa egle swilce he hreppe
þa seo mines eagan;
 390.16. He wearð astreht. þus cweþende;
 390.16. Hwæt eart þu hlaford;
 390.17. His modignys wearð astreht and seo soðe eadmodnyss
wearð on him aræred;
 390.18. He feoll unrihtwis: and wearð aræred rihtwis;
 390.19. Feallende he forleas lichamlice gesihðe: arisende he
underfeng his modes onlihtinge;
 390.20. Ðry dagas he wunode buton gesihðe: for þan ðe he
wiðsoc cristes ærist on þam þriddan dæge;
 390.23. Annanias is gereht on ebreiscum gereorde scep;
 390.23. Ðæt bylewite scep ða gefullode þone arleasan
saulum: and worhte hine arfæstne paulum;
 390.25. He gefullode þone wulf. and geworhte to lambe;
 390.26. He awende his naman mid þeawum. and wæs þa
soðfæst bydel godes gelaðunge. se þe ær mid reþre ehtnysse hi
geswencte;
 390.28. He wolde forfleon syrewunge iudeiscre þeode: and
geþafode þæt hine man on anre wilian ofer þone weall nyþer alet: na
þæt he nolde for cristes geleafan deað ðrowian: ac for þi he
forfleah þam ungeripedum deaðe. for þan ðe he sceolde ærest menine
mann mid his micclum wisdome gode gestrynan. and syððan mid micelre
geþingcðe to martyrdome his swuran astreccan;
 390.34. Micele maran wite he þrowode syððan for cristes naman
þonne he ær his gecyrrednysse cristenum mannum gebude;
 392.1. Saulus se arleasa beswang þa cristenan: ac æfter
þære gecyrrednysse wæs se arfæsta paulus for cristes naman oft
beswungen;
 392.3. Æne he wæs gestæned oð deað. swa ðæt þa
ehteras. hine for deadne leton: ac þæs on merien he aras. and ferde embe
his bodunge;
 392.5. He wæs gelomlice on micelre fræcednysse æigþer ge
on sæ ge on lande: on westene. betwux sceaðum. on hungre and on þurste
and on manegum wæccum. on cyle. and on næcednysse: and on manegum
cwearternum;
 392.9. Swa he onette mid þære bodunge swilce he eall mennisc.
to godes rice gebringan wolde: æigþer ge mid lare ge mid gebedum ge mid
gewritum. he symle tihte to godes willan;
 392.12. He wæs gelæd to heofenan oð ða þriddan
fleringe. and þær he geseh and gehyrde godes digelnysse. þa he ne moste
nanum men cyþan;
 392.14. He besargode mid wope oþra manna synna. and eallum
geleaffullum he æteowde fæderlice lufe;
 392.16. Mid his handcræfte he teolode his and his geferena
forðdæda: and þærtoeacan nis nan þing tocnawen on soþre
eawfæstnysse. þæt his lareowdom ne gestaþelode;
 392.19. Ða oþre apostoli be godes hæse leofodon be heora
lare unpleolice. ac þeahhwæþere paulus ana se ðe wæs on
woruldcræfte teldwyrhta nolde þa alyfdan bileofan onfon ac mid agenre
teolunge his and his geferena neode foresceawode;
 392.23. His lara and his drohtnunga sind us unasmeagendlice: ac se
bið gesælig þe his mynegungum mid gecnyrdnysse gehyrsumað;
 392.28. He forlet ealle woruldþing and þam hælende anum
folgode: swa swa þis godspel cwyð. þe ge nu æt þysre þenunge
gehyrdon;
 392.31. On þære tide cwæð petrus se apostol to þam
hælende: efne we forleton ealle woruldþing and þe anum fyliað. hwæt
dest þu us to leane;
 392.33. <foreign>Matt 19</foreign> se hælend him andwyrde;
 392.33. <foreign>Matt 19</foreign> Soð ic secge eow. þæt ge ðe me fyliað
sceolon sittan ofer twelf domsetlum. on þære edcynninge. þonne ic sitte
on settle mines mægenþrymmes. and ge þonne demað twelf israhæla
mægðum;
 392.33. <foreign>Matt 19</foreign> And ælc þæra ðe forlæt for minum
naman: fæder oððe moder. gebroðru oððe gesweostru. wif oððe
bearn. land oððe gebytlu: be hundfealdum him bið forgolden. and he
hæfð ðærtoeacan þæt ece lif;
 392.34. Micel truwa hwearftlode on petres heortan: he ana spræc
for eallum þam heape: we forleton ealle þing: hwæt forlet petrus? He
wæs fiscere: and mid þam cræfte his teolode. and þeah he spræc mid
micelre bylde: we forleton ealle þing;
 394.4. Ac micel he forlet and his gebroþru þa ða hi forleton
ðone willan to agenne;
 394.5. Ðeah hwa forlæte micele æhta. and ne forlæt ða
gitsunge: ne forlæt he ealle ðing;
 394.6. Petrus forlet lytle þing. scip and net: ac he forlet ealle
þing þa ða he for godes lufon nan þing habban nolde;
 394.8. He cwæð. we fyliað ðe: nis na fulfremedlic fela
æhta to forlætenne. buton he gode fylige;
 394.10. Soðlice þa hæþenan uðwitan fela þing forleton
swa swa dyde socrates se þe ealle his æhta behwyrfde wið anum gyldenum
wecge. and syððan awearp þone wecg on widdre sæ. þæt seo gitsung
þæra æhta his willan ne hremde and abrude fram þære woroldlican
lare þe he lufode;
 394.15. Ac hit ne fremede him swa gedon. for þan ðe he ne
fyligde gode: ac his agenum willan. and for þi næfde þa heofenlican
edlean mid þam apostolum þe ealle woruldþing forsawon. for cristes lufon.
and mid gehyrsumnysse him filigdon;
 394.20. Petrus ða befran. hwæt sceal us getimian? we dydon swa
swa ðu us hete: hwæt dest þu us to edleane;
 394.21. Se hælend andwyrde;
 394.22. Soð ic eow secge. þæt ge þe me fyliað sceolon
sittan ofer twelf domsetlum on þære edcynninge þonne ic sitte on setle
mines mægenþrymmes: and ge þonne demað twelf israhela mæigðum;
 394.25. Edcynninge he het þæt gemænelice ærist: on þam
beoð ure lichaman geedcynnede to unbrosnunge. þæt is to ecum þingum;
 394.27. Tuwa we beoð on þysum life acennede: seo forme
acennednys is flæsclic of fæder and of meder seo oþer acennednys is
gastlic. þonne we beoð geedcynnede on þam halgan fulluhte on þam us
beoð ealle synna forgyfene þurh þæs halgan gastes gife;
 394.32. Seo þridde acennednys. bið on þam gemænelicum
æriste. on þam beoð ure lichaman geedcynnede to unbrosniendlicum
lichaman;
 394.35. On þam æriste sittað þa twelf apostoli mid criste
on heora domsettlum. and demað ðam twelf mæigðum israhela þeode;
 396.2. Þis twelffealde getel. hæfð micele getacnunge;
 396.2. Gif þa twelf mæigða ana beoð gedemede æt þam
micclum dome: hwæt deð þonne seo þreotteoðe mæigð leui? Hwæt
doð ealle þeoda middaneardes? wenst þu þæt hi beoð asyndrode fram
þam dome;
 396.6. Ac þis twelffealde getel is geset for eallum mancynne:
ealles ymbhwyrftes: for þære fulfremednysse his getacnunge;
 396.8. Twelf tida beoð on ðam dæge: and twelf monþas on
geare. twelf heahfæderas sind. twelf witegan. twelf apostoli;
 396.10. And þis getel hæfð maran getacnunga þonne þa
ungelæredan undergytan magon;
 396.11. Is nu for þi mid þysum twelffealdan getele ealles
middaneardes ymbhwyrft getacnod;
 396.14. Ða apostoli and ealle þa gecorenan. þe him
geefenlæhton beoð deman. on þam micclum dæge mid criste;
 396.15. Ðær beoð feower werod æt þam dome. twa
gecorenra manna. and twa wiðercorenra;
 396.17. Ðæt forme werod bið þæra apostola. and heora
efenlæcendra. þa ðe ealle woruldþing for godes naman forleton: hi
beoð ða demeras. and him ne bið nan dom gedemed;
 396.20. Oþer endebyrdnys bið geleaffulra woruldmanna him bið
dom geset: swa þæt hi beoð. asyndrede fram geman an þære
wiðercorenra. þus cweþendum drihtne;
 396.22. Cumað to me ge gebletsode mines fæder. and onfoð
þæt rice þe eow is gegearcod fram frymþe middaneardes;
 396.24. An endebyrdnyss bið ðæra wiðercorenra þa ðe
cyððe hæfdon to gode: ac hi ne beeodon heora geleafan mid godes bebodum:
þas beoð fordemede;
 396.27. Oþer endebyrdnyss bið ðæra hæþenra manna.
þe nane cyððe to gode næfdon;
 396.28. Ðysum bið gelæst se apostolica cwyde. þa ðe
buton godes æ. syngodon: hi eac losiað buton ælcere æ;
 396.30. To þysum twam endebyrdnyssum cweð ðonne se rihtwisa
dema: gewitað fram me ge awyriedan into þam ecum fyre þe is gegearcod
deofle. and his awyrigedum gastum;
 396.34. Ðæt godspel cwyð forð git: ælc þæra þe
forlæt for minum naman fæder oððe moder. gebroðru oððe
geswystru wif. oððe bearn. land oððe gebytlu. be hundfealdum him bið
forgolden. and he hæfð þærtoeacan þæt ece lif;
 398.3. Hundfeald getel is fulfremed. and se þe forlæt þa
ateorigendlican þing for godes naman he underfehð þa gastlican mede be
hundfealdum æt gode;
 398.6. Ðes cwyde belimpð swiðe to munuchades mannum. þa
ðe for heofonan rices myrhðe forlætað fæder and moder. and
flæsclice siblingas hi underfoð manega gastlice fæderas. and gastlice
gebroþru. for þan ðe ealle þæs hades menn þe regollice lybbað
beoð him to fæderum and to gebroþrum getealde and þærtoeacan hi
beoð mid edleane þæs ecan lifes gewelgode;
 398.12. Þa ðe ealle woruldþing be godes hæse forseoð.
and on gemænum þingum biwiste habbað. hi beoð fulfremede. and to þam
apostolum geendebyrde;
 398.15. Ða oðre þe ðas geþingþe nabbað þæt hi
ealle heora æhta samod forlætan magon: hi don þonne þone dæl for
godes naman þe him to onhagie. and him bið be hundfealdon ecelice geleanod.
swa hwæt swa hi be anfealdum hwilwendlice dælað;
 398.20. Micel todal is betwux þam gecyrredum mannum. sume hi
geefenlæcað þam apostolum. sume hi geefenlæcað iudan cristes
belæwan. sume annanian and saphiran. sume giezi;
 398.23. Ða ðe ealle gewitendlice þing to þæra apostola
efenlæcunge forseoð for intingan þæs ecan lifes: hi habbað lof. and
þa ecan edlean mid cristes apostolum;
 398.25. Se þe betwux munecum drohtniende on mynstres æhtum mid
facne swicað. he bið iudan gefera þe crist belæwde. and his wite mid
helwarum underfehð;
 398.28. Se þe mid twyfealdum geþance. to mynsterlicere
drohtnunge gecyrð: and sumne dæl his æhta dælð sumne him sylfum
gehylt. and næfð nænne truwan to þam ælmihtigan þæt he him
foresceawie andlyfene and gewæda. and oþre neoda he underfehð. þone
awyrigedan cwyde mid annanian and saphira þe swicedon on heora agenum
æhtum. and mid færlicum deaðe ætforan þam apostolum steorfende
afeollon;
 400.1. Se þe on munuclicere drohtnunge earfoðhylde bið. and
gyrnð þæra ðinga þe he on woruldlicere drohtnunge næfde. oððe
begytan ne mihte. buton twyn him genealæcð se hreofla giezi. þæs
witegan cnapan. and þæt þæt he on lichaman geþrowade þæt
ðrowað þes on his sawle;
 400.5. Se cnapa folgode þam mæran witegan eliseum. þa com
him to sum rice mann of þam leodscipe þe is syria gehaten. his nama wæs
naaman and he wæs reoflig: þa becom he to þam godes witegan eliseum on
iudea lande;
 400.9. And he þurh godes mihte fram þære coðe hine
geheælde;
 400.10. Ða bead he þam godes menn. for his hælðe
deorwurþe sceattas;
 400.11. Se witega him andwyrde. godes miht þe gehælde. na ic;
 400.12. Ne underfo ic þin feoh. þanca gode þinre
gesundfulnysse and bruc þinra æhta;
 400.14. Naaman ða gecyrde mid ealre his fare to his agenre
leode;
 400.16. Ða wæs þæs witegan cnapa giezi. mid gitsunge
undercropen. and ofarn þone þegen naaman þus mid wordum liccetende;
 400.18. Nu færlice comon tweigra witegena bearn to minum
lareowe: asend him twa scrud and sum pund;
 400.19. Se þegen him andwyrde;
 400.20. Waclic bið him swa lytel to sendenne: ac genim feower
scrud. and twa pund;
 400.21. He þa gewende ongean mid þam sceattum and bedigolode
his fær wið ðam witegan;
 400.23. Se witega him befran. hwanon come þu giezi? he andwyrde:
leof næs ic on nanre fare;
 400.24. Se witega cwæð;
 400.25. Ic geseah þurh godes gast. þa se þegen alihte of his
cræte and eode togeanes þe. and þu name his sceattas on feo. and on
reafe. hafa þu eac forð mid þam sceattum his reoflan. þu and eall þin
ofspring on ecnysse;
 400.28. And he gewende of his gesihðe mid snawhwitum hreoflan
beslagen;
 400.30. Is nu for þy munuchades mannum mid micelre gecnyrdnysse
to forbugenne þas yfelan gebysnunga: and geeuenlæcan þam apostolum.
þæt hi mid him and mid gode þæt ece lif habban moton. AMEN;

END_TEXT
START_TEXT

ÆCHom I, 28
B1.1.30.
Eleventh Sunday after Pentecost: Text from Clemoes 1955-6, 411-24.



 402.1. <foreign>DOMINICA UNDECIMA POST PENTECOSTEN cum adpropinquaret iesus
hierusalem uidens ciuitatem</foreign>. Onsumere tide wæs se hælend farende to
hierusalem: þa ða he genealæhte þære ceastre. and he hi ofseah:
þa weop he ofer hi þus cweþende;
 402.5. <foreign>Luke 19</foreign> Gif þu wistest hwæt þe toweard is. þu
weope mid me;
 402.5. <foreign>Luke 19</foreign> Witodlice on þysum dæge þu wunast on sibbe:
ac seo towearde wracu is nu bediglod fram þinum eagum;
 402.5. <foreign>Luke 19</foreign> Se tima cymð þæt ðine fynd þe
ymbsittað mid ymbtrymminge. and þe on ælce healfe genyrwiað. and to
eorþan ðe astreccað. and þine bearn samod þe on ðe synd;
 402.5. <foreign>Luke 19</foreign> Ne forlætað hi on ðe stan ofer stane: for
þan ðe þu ne oncneowe þone timan þinre geneosunge;
 402.5. <foreign>Luke 19</foreign> Se Hælend þa eode into þam temple and
adræfde ut þa cypmen. þe ðærbinnon syllende and bicgende wæron:
cweþende to him;
 402.5. <foreign>Luke 19</foreign> Hit is awriten þæt min hus is gebedhus: ac ge
hit habbað gedon sceaþum to scræfe;
 402.5. <foreign>Luke 19</foreign> þa genealæhton him to blinde and healte: and
he hi gehælde: and wæs tæcende dæighwomlice binnon þam temple;
 402.6. GREGORIVS se trahtnere. cwæð ðæt se hælend
beweope þære ceastre toworpennysse: þe gelamp æfter his þrowunge.
for þære wrace heora mandæda. þæt hi þone heofonlican
æðeling. manfullice acwellan woldon;
 402.9. He spræc mid woplicre stemne. na to þam weorcstanum.
oþþe to þære getimbrunge: ac spræc to þam ceastergewarum. þa he
mid fæderlicere lufe besargode. for þan þe he wiste heora forwyrd
hrædlice toweard;
 402.12. Feowertig geara fyrst godes mildheortnyss. forlet þam
wælhræwum ceastergewarum to behreowsunge heora mandæda. ac hi ne
gymdon nanre dædbote;
 402.15. Ac maran mandæda gefremedon. swa þæt hi oftorfodon
mid stanum þone forman godes cyþere. STEPHANVM. and iacobum. iohannes
broðer beheafdodon. eac þone rihtwisan iacobum hi ascufon of þam temple
and acwealdon: and ehtnysse on þam oþrum apostolum setton;
 402.19. Seo godes gelaðung þe on þære byrig æfter
cristes þrowunge under þam rihtwisan iacobe drohtniende wæs. ferde eall
samod of þære byrig to anre wic wið ðære ea iordanen for þan ðe
him com to godes hæs. þæt hi sceoldon fram þære manfullan stowe
faran. ær þan ðe seo wracu come;
 402.24. God þa oncneow þæt ða iudeiscan. nanre dædbote
ne gymdon: ac ma. and ma heora mandæda geihton sende him ða to romanisc
folc. and hi ealle fordyde;
 402.28. Uespasianus hatte se casere þe on þam dagum geweold
ealles middaneardes cynedome;
 402.29. Se asende his sunu titum. to oferwinnenne þa earman
iudeiscan;
 402.30. Ða gelamp hit swa þæt hi wæron gesamnode binnon
þære byrig hierusalem. six hund þusend manna swilce on anum cwearterne
beclysede: and hi wurdon þa utan ymbsette mid romaniscum here swa lange
þæt ðær fela þusenda mid hungre wurdon acwealde. and for þære
meniu man ne mihte hi bebyrigan: ac awurpon þa lic ofer þone weall;
 404.1. Sume þeah for mæglicre sibbe hi bebyrian woldon: ac hi
hrædlice for mægenleaste swulton;
 404.3. Gif hwa hwæt lytles æniges bigwistes him sylfum
gearcode. him scuton sona to reaferas. and þone mete him of þam muðe
abrudon;
 404.5. Sume hi cuwon heora gescy. sume heora hetera. sume streow
for þære micclan angsumnysse þæs hatan hungres;
 404.7. Hit nis na gedafenlic þæt we on þisum halgum
godspelle ealle ða sceamelican yrmðu gereccan þe gelumpon þam ymbsettum
iudeiscum. ær þan ðe hi on hand gan woldon;
 404.10. Wearð ða se mæsta dæl þæra arleasra mid
þam bysmerlicum hungre adyd: and þa lafe þæs hungres. ofsloh se
romanisca here and þa burh grundlunga towurpon. swa þæt ðær ne
belaf stan ofer stane swa swa se hælend ær mid wope gewitegode;
 404.14. Ðæra cnapena þe binnon syxtyne geara ylde wæron
hundnigontig þusenda hi tosendon to gehwylcum leodscipum to þeowte: and on
þam earde ne belaf nan þing þæs awyriedan cynnes;
 404.17. Seo burh wearð syððan on oðre stowe getimbrod and
mid þam sarasceniscum geset;
 404.19. Se hælend geswutelode for hwylcum intingan þeos
tostencednyss. þære byrig gelumpe: þa ða he cwæð for þan ðe
þu ne oncneowe þone timan ðinre geneosunge;
 404.21. He geneosode þa buruhware þurh his menniscnysse: ac hi
næron his gemyndige. naþor ne þurh lufe ne þurh ege;
 404.23. Be þære gymeleaste spræc se witega mid ceorigendre
stemne þus cweþende: storc and swalewe heoldon þone timan heora tocymes
and þis folc ne oncneow godes dom;
 404.26. Drihten cwæð to þære byrig: gif þu wistest
hwæt þe toweard is þonne weope þu mid me;
 404.28. Witodlice on þisum dæge þu wunast on sibbe ac þa
toweardan wrace sind nu bediglode fram þinum eagum;
 404.30. Seo burhwaru wæs wuniende on woruldlicere sibbe. þa
ða heo orsorhlice wæs underþeod flæsclicum lustum: and hwonlice
hogode ymbe þa toweardan yrmþa ðe hyre þa gyt bediglode wæron;
 404.33. Gif heo þære yrmþe forewittig wære: ne mihte heo
mid orsorgum mode. þære gesundfulnysse andwyrdes lifes brucan;
 406.1. Drihten adræfde of þam temple. þa cypmen þus
cweþende: hit is awriten þæt min hus is gebedhus. and ge hit habbað
gedon sceaðum to scræfe;
 406.3. Ðæt tempel wæs gode gehalgod to his þenungum and
lofsangum. and to gebedum þam geleaffullum: ac ða gytsiendan ealdorbiscopas
geþafedon þæt ðær cyping binnon gehæfde wære;
 406.6. Drihten þa ða he þæt unriht geseah he worhte ane
swipe of rapum. and hi ealle mid gebeate ut ascynde;
 406.8. Ðeos todræfednys getacnode þa toweardan toworpennysse
þurh romaniscum here: and se hryre gelamp swiþost. þurh gyltas þæra
ealdorbiscopa. þe binnan þam temple wuniende mid gehiwedre halignysse.
þæs folces lac underfengon: and þæra manna ehton þe buton lace
ðæt tempel gesohton;
 406.13. Hwæt wæs þæt tempel buton swilce sceaðena
scræf: þa þa ða ealdorbiscopas mid swilcere gytsunge gefyllede
wæron: and þa leaslican ceapas binnon þam godes huse geþafedon;
 406.16. Hit is on oþrum godspelle awriten. þæt ðær
sæton myneteras. and þær wæron gecype. hryþeru and sceap and
culfran;
 406.18. On þam dagum æfter gesetnysse þære ealdan æ.
man offrode gode hryþeru and scep and culfran. for getacnunge cristes
þrowunge: þa tihte seo gitsung þam sacerdum þæt man ðyllic orof
þær to ceape hæfde. gif hwa feorran come. and wolde his lac gode
offrian þæt he on gehendnysse to bicgenne gearu hæfde;
 406.23. Drihten þa adræfde þyllice cypan of þam halgan
temple: for þan ðe hit næs to nanum cype aræred: ac to gebedum;
 406.26. Him þa genealæhton. blinde. and healte. and he hi
gehælde. and wæs lærende þet folc dæighwomlice binnon þam
temple;
 406.28. Se mildheorta drihten þe læt scinan his sunnan ofer
þa rihtwisan. and unrihtwisan gelice. and sent renas. and eorþlice
wæstmas godum and yfelum: nolde ofteon his lare þam þwyrum iudeiscum.
for þan ðe manega wæron gode betwux þam yfelan þe mid þære lare
gebeterode wæron: þeah ðe ða þwyran hire wiðcwædon;
 406.33. He eac mid wundrum ða lare getrymde þæt ða
gecorenan þe geleaffulran wæron. and þa wiðercorenan nane beladunge
nabbað. for þan ðe hi. ne þurh godcundum tacnum ne þurh liflice lare.
þam soðfæstan hælende gelyfan noldon;
 408.2. Nu cwyð se eadiga gregorius. þæt heora toworpennyss
hæfð sume gelicnysse to gehwylcum þwyrlicum mannum: þe blissiað on
yfeldædum. and on þam wyrstum þingum fægniað;
 408.5. Swilcera manna besargað se mildheorta drihten
dæighwomlice. se þe þa losiendlican buruhwaru mid tearum bemænde;
 408.7. Ac gif hi oncneowon þa genyþerunge þe him onsihð. hi
mihton hi sylfe mid rariendre stemne heofian;
 408.10. Soðlice þære losiendlican sawle belimpð þes
æfterfylienda cwyde;
 408.11. On þysum dæge þu wunast on sibbe ac seo towearde
wracu is nu bediglod fram þinum eagum;
 408.12. Witodlice seo þwyre sawul is on sibbe wuniende on hire
dæge. þonne heo on gewitendlicere tide blissað. and mid wurðmyntum
bið upahafen. and on hwilwendlicum bricum bið ungefoh. and on flæsclicum
lustum bið tolysed. and mid nanre fyrhte þæs toweardan wites ne bið
geegsod: ac bedigelað hire sylfre þa æfterfyliendan yrmþa: for þan
gif heo embe ða smeað. þonne bið seo woruldlice sib mid þære
smeagunge gedrefed;
 408.20. Heo hæfð ðonne sibbe on hire dæge þonne heo
nele þa andwerdan myryhðe gewæcan mid nanre care þære toweardan
ungesælðe;
 408.22. Ac gæð mid beclysedum eagum to þam witniendlicum
fyre;
 408.23. Seo sawul þe on ðas wisan nu drohtnað heo is to
geswencenne þonne ða rihtwisan blissiað. and ealle þa ateorigendlican
þing þe heo nu to sibbe. and blisse talað: beoð hyre þonne to
biternysse and to ceaste awende: for þan ðe heo micele sace wið hi sylfe
hæfð. hwi heo þa genyþerunge þe heo þonne ðolað nolde ær on
life mid ænigre carfulnysse foresceawian;
 408.29. Be þam is awriten: eadig bið se man þe symle bið
forhtiende: and soðlice se heardmoda befylð on yfele;
 408.31. Eft on oðre stowe mynegað ðæt halige gewrit;
 408.32. On eallum þinum weorcum beo þu gemyndig þines
endenextan dæges. and on ecnysse þu ne syngast;
 408.34. Seo halige ræding cwyð;
 408.34. Se tima cymð þæt ðine fynd þe ymbsittað mid
ymbtrymminge and þe on ælce healfe genyrwiað. and to eorþan ðe
astreccað. and þine bearn samod þe on ðe sind;
 410.2. Þæra sawla fynd sind þa hellican gastas. þe
besittað þæs mannes forðsið. and his sawle gif heo fyrenfull bið
to þære geferrædene heora agenre genyðerunge mid micelre angsumnysse
lædan wyllað;
 410.5. Ða deoflu æteowiað þære synfullan sawle
æigþer ge hyre yfelan geþohtas and þa deriendlican spræca. and þa
manfullan dæda. and hi mid menigfealdum þreatungum geangsumiað. þæt
heo on þam forþsiðe oncnawe mid hwylcum feondum heo ymbset bið. and
þeah nan utfær ne gemet: hu heo þam feondlicum gastum oðfleon mage;
 410.11. To eorðan heo bið astreht þurh hyre scylda
oncnawennysse. þonne se lichama þe heo on leofode to duste bið
formolsnod. hyre bearn on deaðe hreosað. þonne ða unalyfedlican
geþohtas. þe heo nu acenð beoð on þære endenextan wrace eallunga
toworpene: swa swa se sealmsceop be þam gyddigende sang;
 410.16. Nelle ge truwian on ealdormannum ne on manna bearnvm.on
þam nis nan hæl;
 410.17. Heora gast gewit. and hi to eorðan gehwyrfað. and on
þam dæge losiað ealle heora geþohtas;
 410.20. Soðlice on þam godspelle fyligð;
 410.20. And hi ne forlætað on þe stan ofer stane;
 410.21. Ðæt þwyre mod þonne hit gehypð yfel ofer yfele
and þwyrnysse ofer þwyrnysse: Hwæt deð hit buton swilce hit lecge stan
ofer stane;
 410.23. Ac ðonne seo sawul bið to hire witnunge gelæd.
þonne bið eall seo getimbrung hire smeagunge toworpen;
 410.25. For þan ðe heo ne oncneow þa tid: hire geneosunge;
 410.26. On manegum gemetum geneosað se ælmihtiga god manna
sawla: hwiltidum mid lare: hwilon mid wundrum. hwilon mid untrumnyssum: ac gif
heo þas neosunga forgymeleasað. þam feondum heo bið betæht on hire
geendunge to ecere witnunge þam þe heo ær on life mid healicum leahtrum
gehyrsumode;
 410.31. Ðonne beoð þa hyre witneras on þære hellican
susle þa ðe ær mid mislicum lustum hi to þam leahtrum forspeonon;
 410.34. Drihten eode into þam temple. and mid swipe þa cypan ut
adræfde;
 410.35. Ða cypmen binnon þam temple getacnodon unrihtwise
lareowas on godes gelaðunge. þær wæron gecype. oxan and scep and
culfran. and þær sæton myneteras;
 412.2. Oxa teolað his hlaforde. and se lareow sylð oxan on
godes cyrcan gif he begæð his hlafordes teolunga þæt is. gif he
bodað godspel his underþeoddum. for eorðlicum gestreonum. and na for
godcundre lufe;
 412.6. Mid sceapum he mangað: gif he dysegra manna herunga cepð
on arfæstum weorcum;
 412.7. Be swylcum cwæð se hælend. hi underfengon edlean
heora weorca. þæt is se hlisa ydelre herunge þe him gecweme wæs;
 412.10. Se lareow bið culfran cypa þe nele ða gyfe þe him
god forgeaf buton his gegearnungum: oþrum mannum buton sceattum nyt don: swa
swa crist sylf tæhte;
 412.12. Buton ceape ge underfengon þa gife. syllað hi oðrum
buton ceape;
 412.13. Se þe mid gehiwedre halignysse him sylfum teolað on
godes gelaþunge: and nateshwon ne carað ymbe cristes teolunga: se bið
untwylice mynetcypa getalod;
 412.16. Ac se hælend todræfð swylce cypan of his huse:
þonne he mid genyþerunge. fram geferrædene his gecorenra hi
totwæmð;
 412.19. Min hus is gebedhus. ge hit habbað gedon sceaðum to
scræfe;
 412.20. Hit getimað forwel oft þæt ða þwyran becumað
to micclum hade on godes gelaðunge. and hi þonne gastlice ofsleað mid
heora yfelnysse heora underþeoddan: þa ðe hi sceoldon mid heora benum
geliffæstan. hwæt synd þyllice buton sceaþan;
 412.24. Anes gehwylces geleaffulles mannes mod is godes hus: swa
swa se apostol cwæð;
 412.25. Godes tempel is halig. þæt ge sind;
 412.26. Ac þæt mod ne bið na gebedhus ac sceaþena
scræf. gif hit forlyst. unscæððignysse. and bilewitnysse. soþre
halignysse. and mid þwyrlicum geþohtum hogað: oþrum dara;
 412.29. And he wæs tæcende dæighwomlice. binnon þam
temple;
 412.30. Crist lærde þa ðæt folc on his andwerdnysse: and
he lærð nu dæghwomlice geleaffulra manna mod. mid godcundre lare. and
smeaþanclice. þæt hi yfel forbugon. and god gefremman;
 412.33. Ne bið na fulfremedlic þam gelyfedum þæt he yfeles
geswice: buton he god gefremme;
 412.34. Se eadiga gregorius cwæð;
 412.34. Mine gebroþra ic wolde eow ane lytle race gereccan: seo
mæig þearle eower mod getimbrian: gif ge mid gymene hi gehyran willað;
 414.1. Sum æþelboren man wæs on þære scire ualeria: se
wæs gehaten crisaurius se wæs swa micclum mid leahtrum afylled: swa
micclum swa he wæs mid eorðlicum welum gewelgod;
 414.4. He wæs toþunden on modignysse: and his flæsclicum
lustum underþeod. and mid ungefohgre gitsunge ontend;
 414.6. Ac þa ða god gemynte his yfelnysse to geendigenne: þa
wearð he geuntrumod and to forðsiþe gebroht;
 414.7. Ða on þære ylcan tide þe he geendian sceolde. þa
beseah he up and him stodon abutan swearte gastas. and mid micclum þreate him
onsigon. þæt hi his sawle. on þam forðsiðe mid him to hellicum
clysungum gegripon;
 414.10. He ongan þa biuian. and blacian and ungefohlice
swætan. and mid micclum hreame fyrstes biddan;
 414.13. And his sunu maximum þone ic geseah munuc syððan mid
gedrefedre stemne clypode and cwæð;
 414.14. Min cild maxime gehelp min onfoh me on þinum geleafan.
næs ic þe deriende. on ænigum þingum;
 414.16. Se sunu þa maximus mid micclum heofe gedrefed him to
com;
 414.17. He wand ða swa swa wyrm ne mihte geþolian þa
egeslican gesihðe þæra awyrigedra gasta;
 414.19. He wende hine to wage þær hi him æt wæron. he
wende eft ongean þær he hi funde;
 414.20. Ða þa he swa swiðe geangsumod. his sylfes orwene
wæs: þa hrymde he mid micelre stemne and þus cwæð. lætað me
fyrst oðð to merien huruþinga fyrst oð to merien: ac mid þysum hreame
þa blacan fynd tugon þa sawle of þam lichaman and aweg gelæddon;
 414.25. Be þam is swutol þæt seo gesihð him wearð
æteowed for oþra manna beterunge na for his agenre;
 414.27. La hwæt fremode him þeah ðe he on forðsiðe þa
sweartan gastas geseah. þonne he ne moste þæs fyrstes habban þe he
gewilnode? Ac uton we beon carfulle þæt ure tima mid idelnysse ne losie.
and we þonne to weldædum gecyrran wyllað. þonne us se deað to
forðsiþe geþreatað;
 414.32. Ðu ælmihtiga drihten gemiltsa us synfullum and urne
forðsið swa gefada. þæt we gebettum synnum æfter þysum
fræcenfullum life þinum halgum geferlæhte beon moton;
 414.34. Sy þe lof and wuldor on ealra worulda woruld. AMEN;

END_TEXT
START_TEXT

ÆCHom I, 29
B1.1.31.
Laurence: Text from Clemoes 1955-6, 425-43.



 416.1. <foreign> iiii IDVS AVGUSTI PASSIO SANCTI LAVRENTII</foreign> ON DECIES
DæGE þæs wælhreowan caseres. wæs se halga biscop sixtus on romana
byri drohtniende: þa færlice het he his gesihðum þone biscop mid his
preostum samod geandwerdian;
 416.4. Syxtus þa unforhtmod to his preostum clypode;
 416.7. Mine gebroþra ne beo ge afyrhte: cumað. and eower nan
him ne ondræde þa sceortan tintregunga;
 416.8. Ða halgan martyras geþrowodon fela pinunga þæt hi
orsorge becomon to wulderbeage. þæs ecan lifes;
 416.10. Þa andwyrdon his twegen diaconas. felicissimus. and
agapitus. þu ure fæder. hwyder fare we buton þe? On þære nihte
wearð se biscop mid his twam diaconum hrædlice to þam reþum ehtere
gebroht;
 416.14. Se casere decius him cwæð to: geoffra þine lac þam
undeadlicum godum. and beo ðu þæra sacerda ealdor;
 416.15. Se eadiga syxtus him andwyrde;
 416.16. Ic symle geoffrode and gyt offrige mine lac þam
ælmihtigum gode. and his suna hælendum criste. and þam halgum gaste:
hluttre onsægednysse and ungewemmede;
 416.19. Decius cwæð;
 416.19. Gebeorh ðe and þinum preostum. and geoffra: soðlice
gif þu ne dest þu scealt beon eallum oþrum to bysne;
 416.21. Sixtus soðlice andwyrde;
 416.22. Hwene ær ic þe sæde. þæt ic symle geoffrige
þam ælmihtigum gode;
 416.23. Decius ða cwæð to his cempum. lædað hine to
þam temple. martis. þæt he þam gode marti geoffrige;
 416.25. Gif he nelle offrian beclysað hine on þam cwearterne
mamortini;
 416.26. Ða cempan hine læddon to þam deofolgylde. and hine
þreatodon þæt he þære deadlican anlicnysse his lac offrian
sceolde;
 416.28. Ða ða he þæs caseres hæse forseah. and þam
deofolgilde offrian nolde. þa gebrohton hi hine mid his twam diaconum binnon
þam blindan cwearterne;
 416.31. Ða betwux þam com laurentius his ercediacon and þone
halgan biscop mid þysum wordum gespræc;
 416.32. Ðu min fæder;
 416.33. Hweder siþastu buton þinum bearne? þu halga sacerd
hweder efst þu buton þinum diacone? Næs þin gewuna þæt ðu buton
þinum diacone gode geoffrodest;
 418.2. Hwæt mislicode þe min fæder on me? Geswutela þine
mihte on þinum bearne and geoffra gode þone þe ðu getuge. þæt ðu
þy orsorglicor becume to þam æþelan wulderbeage;
 418.5. Ða se eadiga laurentius mid þysum wordum. and ma oþrum
bemænde þæt he ne moste mid his lareowe þrowian: þa andwyrde se
biscop;
 418.8. Min bearn ne forlæte ic þe: ac þe gerist maran
campdom on þinum gewinne;
 418.9. We underfoð swa swa ealde men scortne ryne þæs
leohtran gewinnes. Soðlice þu geonga underfehst miccle wulderfulran sige
æt þysum reþan cyninge;
 418.12. Min cild geswic þines wopes. æfter þrim dagum þu
cymst sigefæst to me. to þam ecan life;
 418.13. Nim nu ure cyrcan maðmas. and dæl cristenum mannum. be
þan ðe þe gewyrð;
 418.16. Se ercedicon þa laurentius be þæs biscopes hæse
ferde and dælde þære cyrcan maðmas preostum and ælþeodigum
þearfum and wydewum. ælcum be his neode;
 418.18. He com to sumere wudewan hire nama wæs guiriaca. seo
hæfde behyd on hyre hame preostas and manega læwede cristenan: ða se
eadiga laurentius þwoh heora eallra fet. and þa wydewan fram hefitymum
heafodece gehælde;
 418.22. Eac sum. ymesene mann mid wope his fet gesohte biddende his
hæle;
 418.23. Laurentius þa mearcode rodetacen on þæs blindan
eagan. and he þærrihte beorhtlice geseah;
 418.25. Se ercediacon þa gyt geaxode ma cristenra manna
gehwær. and hi ær his ðrowunge mid gastlicere sibbe. and mid
fotþweale geneosode;
 418.28. Ða ða he þanon gewende. ða wæs his lareow syxtus
mid his twam diaconum of þam cwearterne gelæd ætforan þam casere
decium;
 418.30. He wearð ða gehathyrt ongean þone halgan biscop þus
cweþende;
 418.31. Witodlice we beorgað þinre ylde: gehyrsuma urum bebodum
and geoffra þam undeadlicum godum;
 418.33. Se eadiga biscop him andwyrde;
 418.33. Ðu earming beorh ðe sylfum. and wyrc dædbote for
þæra halgena blode þe ðu agute;
 420.1. Se wælhreowa cwellere mid gebolgenum mode. cwæð to
his heahgereuan ualeriane: gif þes bealdwyrda biscop acweald ne bið.
syððan ne bið ure ege ondrædendlic;
 420.4. Ualerianus him andwyrde: beo he heafde becorfen;
 420.5. Hat hi eft to þæs godes temple martis gelædan: and
gif hi nellað to him gebigedum cneowum gebiddan and heora lac offrian.
underfon hi beheafdunge on þære ylcan stowe;
 420.8. Ðæs caseres cempan hine læddon to þam deofolgylde
mid his twam diaconum: ða beseah se biscop wið ðæs temples. and þus
cwæð;
 420.10. Ðu dumba deofolgyld. þurh ðe forleosað earme men
þæt ece lif: towurpe þe se ælmihtiga godes sunu;
 420.12. Ða mid þam worde tobærst sum dæl þæs temples
mid færlicum hryre;
 420.13. Laurentius þa clypode to þam biscope. þu halga
fæder: ne forlæt þu me for þan ðe ic aspende þære cyrican
maðmas swa swa ðu me bebude;
 420.15. Hwæt ða cempan ða hine gelæhton. for þan ðe
hi gehyrdon hine be þam cyrclicum maðmum sprecan;
 420.17. Sixtus ða soþlice underhnah swurdes ecge. and his
twegen diaconas samod felicissimus and agapitus ætforan þam temple;
 420.19. On þam syxtan dæge þyses monþes;
 420.21. Laurentius witodlice wearð syþðan gebroht to þam
casere. and Se reþa cwellere hine ða befran. hwær sind þære cyrcan
madmas þe þe betæhte wæron;
 420.23. Se eadiga laurentius mid nanum worde him ne geandwyrde;
 420.24. On þam ylcan dæge betæhte se godes feond þone
halgan diacon his heahgereuan ualeriane mid þysum bebode;
 420.26. Ofgang þa maðmas mid geornfulnysse. and hine gebig to
þam undeadlicum godum;
 420.28. Se gereua þa hine betæhte his gingran. þæs nama
wæs ypolitus. and he hine beclysde on cwearterne mid manegum oþrum;
 420.30. Ða gemette he on þam cwearterne ænne hæþenne
mann: se wæs þurh micclum wope ablend: þa cwæð he him to. lucille.
gif þu gelyfst on hælendum criste he onliht þine eagan;
 420.33. He andwyrde;
 420.33. Æfre ic gewilnode þæt ic on cristes naman gefullod
wære;
 420.34. Laurentius him to cwæð;
 420.34. Gelyfst þu mid ealre heortan? he andwyrde mid wope;
 420.35. Ic gelyfe on hælendum criste. and þam leasum
deofolgyldum ic wiðsace;
 422.2. Ypolitus mid geþylde heora wordum heorcnode;
 422.2. Se gesæliga laurentius tæhte þam blindan soðne
geleafan þære halgan þrynnysse. and hine gefullode;
 422.4. Lucillus æfter þam fulluhtbæþe. mid beorhtre
stemne clypode;
 422.5. Sy gebletsod se eca god hælend crist þe me þurh his
diacon onlihte: ic wæs blind bam eagum nu ic beorhtlice leohtes bruce;
 422.8. Witodlice þa fela oðre blinde mid wope comon to þam
eadigan diacone: and he asette his handa ofer heora eagan. and hi wurdon
onlihte;
 422.11. Se tungerefa ypolitus. cwæð ða to þam diacone;
 422.11. Geswutela me þære cyrcan maðmas;
 422.12. Laurentius cwæð;
 422.12. Eala þu ypolite gif þu gelyfst on god fæder and on
his sunu hælendum criste ic þe geswutelige þa maðmas. and þæt ece
lif behate;
 422.15. Ypolitus cwæð;
 422.15. Gif þu ðas word mid weorcum gefylst. þonne do ic swa
þu me tihtst;
 422.16. Laurentius þa halgode fant. and hine gefvllode;
 422.17. Soðlice ypolitus æfter þam fulluhtbæðe wæs
clypiende mid beorhtre stemne;
 422.18. Ic geseah unscæððigra manna sawla on gode blissian.
and he mid tearum. to þam eadigan diacone cwæð;
 422.20. Ic halsie ðe on hælendes naman. þæt eall min
hiwræden gefullod wurðe;
 422.22. Witodlice laurentius mid bliþum mode him þæs
getiþode. and nigontyne wera and wifa his hiwisces mid wuldre gefullode;
 422.25. Æfter þisum. sende se heahgerefa and bebead ypolite.
þæt he laurentium to þæs cyninges cauertune gelædde;
 422.26. Ypolitus þæt bebod mid eadmodre spræce cydde þam
eadigan laurentie;
 422.28. He cwæð. uton faran. for þan ðe. me. and þe. is
wuldor gegearcod;
 422.29. Hi ða hrædlice comon: and unforhte him ætforan
stodon;
 422.30. Ða cwæð ualerianus to þam halgan cyþere. awurp
nu ðine anwilnysse: and agif þa maðmas;
 422.32. Se godes cyþere him andwyrde;
 422.32. On godes þearfum ic hi aspende. and hi sind þa ecan
maðmas. þe næfre ne beoð gewanode;
 422.34. Se gerefa cwæð;
 422.34. Hwæt fagettest þu mid wordum. geoffra þine lac urum
godum. and forlæt þone drycræft. þe ðu on getruwast;
 424.1. Laurentius cwæð;
 424.1. For hwycum þingum neadað se deofol eow þæt ge
cristene men to his biggengum þreatniað? Gif hit riht sy þæt we to
deoflum us gebiddon swiðor ðonne to þam ælmihtigan gode: deme gehwa
þæs wurðmyntes wyrþe sy: se þe geworht is: oððe se þe ealle
þing gesceop;
 424.6. Se casere þa andwyrde;
 424.6. Hwæt is se þe geworht is: oððe hwæt is se þe
worhte;
 424.7. Godes cyþere cwæð;
 424.8. Se ælmihtiga fæder ures hælendes. is scyppend ealra
gesceafta. and þu cwyst þæt ic me gebiddan sceole to dumbum stanum. þa
ðe synd agrafene þurh manna handa;
 424.11. Hwæt se casere þa hine gebealh. and het on his
gesihðe þone diacon unscrydan and wælhreowlice. swingan. and se casere
sylf clypode. ne hyrw þu ure godas;
 424.13. Se eadiga laurentius on þam tintregum cwæð;
 424.14. Witodlice ic þancige minum gode þe me gemedemode to his
halgum. and þu earming eart geangsumod on þinre gewitleaste;
 424.16. Decius cwæð to þam cwellerum;
 424.17. Arærað hine up. and æteowiað his gesihþum eall
þæt wita tol;
 424.18. Þa wurdon hrædlice forð aborene. isene clutas. and
isene clawan. and isen bed. and leadene swipan. and oþre gepilede swipan;
 424.20. Ða cwæð se casere;
 424.21. Geoffra þine lac urum godum oððe þu byst mid eallum
þisum pinungtolum getintregod;
 424.22. Se eadiga diacon cwæð;
 424.23. Þu ungesæliga: þas estmettas ic symle gewilnode: Hi
beoð me to wuldre: and þe to wite;
 424.24. Se casere cwæð;
 424.24. Geswutela us ealle þa manfullan ðine gelican þæt
ðeos burh beo geclænsod. and þu sylf geoffra urum godum. and ne truwa
þu nateshwon on þinum goldhordum;
 424.27. Ða cwæð se halga martyr;
 424.28. Soðlice ic truwie. and ic eom orsorh be minum hordum;
 424.29. Decius andwyrde;
 424.29. Wenst þu la þæt þu beo alysed mid þinum hordum
fram þisum tintregum? and het ða. mid gramlicum mode þæt ða
cwelleras mid stearcum saglum hine beoton;
 424.32. Witodlice laurentius on þam gebeate clypode;
 424.33. Þu earming: undergit huru nu. þæt ic sigrige be
cristes maðmum. and ic þine tintregu naht he gefrede;
 424.35. Decius cwæð. lecgað ða isenan clutas hate glowende
to his sidan;
 426.1. Se eadiga martir þa wæs biddende his drihten and
cwæð;
 426.2. Hælend crist god of gode gemiltsa þinum ðeowan. for
þan ðe ic gewreged þe ne wiðsoc: befrynen ic þe geandette;
 426.4. Ða het se casere hine aræran and cwæð;
 426.4. Ic geseo þæt ðu þurh ðinum drycræfte þas
tintregan gebysmerast. þeahhwæþere ne scealt ðu me gebysmrian;
 426.6. Ic swerie þurh eallum godum and gydenum þæt ðu
scealt geoffrian. oððe ic þe mid mislicum pinungum acwelle;
 426.8. Laurentius þa bealdlice clypode;
 426.9. Ic on mines drihtnes naman nateshwon ne forhtige for þinum
tintregum. þe sind hwilwendlice: ne ablin þu ðæt ðu begunnen
hæfst;
 426.12. Ða wearð se casere mid swyþlicere hatheortnysse
geyrsod: and het þone halgan diacon mid leadenum swipum langlice swingan;
 426.14. Laurentius þa clypode;
 426.14. Helend crist þu ðe gemedemodest: þæt ðu to
menniscum menn geboren wære. and us fram deofles þeowte alysdest: onfoh
minne gast;
 426.16. On þære ylcan tide him com andswaru of heofonum
cweþende;
 426.18. Gyf þu scealt fela gewinn habban on þinum martyrdome;
 426.19. Decius þa gehathyrt clypode;
 426.19. Romanisce weras gehyrde ge þæra deofla frofor. on
þissum eawbræcum. þe ure godas geyrsode ne ondræt. ne þa asmeadan
tintregan;
 426.21. Astreccað hine and mid gepiledum swipum swingende
geangsumiað;
 426.23. Laurentius. þa astreht on þære hengene mid hlihendum
muðe þancode his drihtne;
 426.24. Drihten god. fæder hælendes cristes: sy þu
gebletsod þe us forgeafe þine mildheortnysse;
 426.26. Cyð nu þine arfæstnysse þæt ðas ymbstandendan
oncnawon þæt ðu gefrefast þine þeowan;
 426.27. On þære tide gelyfde an þæra cempena þæs
nama wæs romanus and cwæð to þam godes cyþere laurentium;
 426.29. Ic geseo godes engel standende ætforan þe mid
handclaðe: and wipað ðine swatigan leomu: nu halsie ic ðe þurh god.
þæt ðu me ne forlæte;
 426.32. Ða wearð decius mid facne afylled. and cwæð to his
heahgerefan: me þincð ðæt we sind þurh drycræfte oferswiðde:
and he het ða alysan þone diacon of þære hengene. and betæcan þam
tungerefan. ypolite. and nyste þa gyt þæt he cristen wæs;
 428.1. Ða betwux þam. brohte se gelyfeda cempa romanus. ceac
fulne wæteres. and mid wope þæs halgan laurenties fet gesohte fulluhtes
biddende;
 428.3. Laurentius þa hrædlice þæt wæter gehalgode: and
þone geleaffullan þegen gefullode;
 428.4. Ða ða decius þæt geaxode þa het he hine wædum
bereafian and mid stearcum stengum beatan;
 428.6. Romanus þa ungeaxod clypode on þæs caseres
andwerdnysse. ic eom cristen;
 428.7. On þære ylcan tide het se reþa cwellere hine
underhnigan swurdes ecge;
 428.9. Eft on þære ylcan nihte æfter þæs cempan
martyrdome ferde decius to þam hatum baþum wið ðam botle salustii. and
het þone halgan laurentium him to gefeccan;
 428.12. Ða ongan ypolitus sarlice heofian and cwæð;
 428.12. Ic wille mid þe siþian and mid hluddre stemne hryman
þæt ic cristen eom. and mid þe licgan;
 428.14. Laurentius cwæð;
 428.14. Ne wep þu: ac swiþor suwa. and blissa: for þan ðe
ic fare to godes wuldre: eft æfter lytlum fyrste þonne ic þe clypie
gehyr mine stemne. and cum to me;
 428.18. Decius þa het gearcian eall þæt pinungtol ætforan
his domsetle. and laurentius him wearð to gelæd;
 428.19. Decius cwæð. awurp þone truwan þines
drycræftes. and gerece us þine mæigðe;
 428.21. Se eadiga laurentius andwyrde;
 428.21. Æfter menniscum gebyrde ic eom hispanienscis: romanisc
fostorcild. and cristen fram cildcradole. getogen on ealre godcundre æ;
 428.24. Decius andwyrde;
 428.24. Soðlice is seo æ godcundlic þe ðe swa gebylde.
þæt ðu nelt ure godas wurþian ne þu nanes cynnes tintregan þe ne
ondrætst;
 428.26. Laurentius cwæð: on cristes naman ne forhtige ic for
þinum tintregum;
 428.27. Se wælhreowa casere þa cwæð;
 428.28. Gif þu ne offrast urum godum: eall þeos niht sceal beon
aspend on þe. mid mislicum pinungum;
 428.30. Laurentius cwæð;
 428.30. Næfð min niht nane forsworcennysse: ac heo mid
beorhtum leohte scinð;
 428.31. Ða het se wælhreowa mid stanum þæs halgan muð
cnucian;
 428.32. Hwæt ða laurentius wearð gestrangod þurh godes
gife. and mid hlihendum muðe cwæð;
 428.34. Sy þe lof drihten for þan ðe þu eart ealra þinga
god;
 428.35. Decius cwæð to þam cwellerum: ahebbað þæt
isene bed to þam fyre. þæt se modiga laurentius hine þæron
gereste;
 430.2. Hi þærrihte hine wædum bereafodon. and on þam
heardan bedde astrehton. and mid byrnendum gledum þæt bed undercrammodon.
and hine ufan mid isenum geaflum þydon;
 430.5. Decius cwæð þa to þam godes cyþere: geoffra nu
urum godum;
 430.7. Laurentius andwyrde;
 430.7. Ic offrie me sylfne þam ælmihtigum gode on bræðe
wynsumnysse. for þan ðe se gedrefeda gast is gode andfenge onsægednys;
 430.9. Soðlice þa cwelleras tugon þa gleda singallice under
þam bedde: and wiðufan mid heora forcum hine ðydon;
 430.11. Ða cwæð laurentius;
 430.11. Eala ge ungesæligan: ne undergite ge þæt eower
gleda nane hætan minum lichaman ne gedoð: ac swiðor celinge;
 430.13. He þa eft mid þam wlitegostan nebbe cwæð;
 430.14. Hælend crist ic þancie þe þæt ðu me
gestrangian wylt;
 430.15. He þa beseah wið ðæs caseres. þus cweþende:
efne ðu earming brædest ænne dæl mines lichaman: wend nu þone
oþerne. and et;
 430.18. He cwæð ða eft;
 430.18. Hælend crist. Ic þancie þe mid inwerdre heortan.
þæt ic mot faran into þinum rice. and mid þisum worde he ageaf his
gast. and mid swylcum martyrdome þæt upplice rice geferde. on þam he
wunað mid gode a on ecnysse;
 430.22. Ða forlet se wælhreowa casere þone halgan lichaman
uppon þam isenan hyrdle and tengde mid his heahgerefan to þam botle
tyberianum;
 430.25. Ypolitus ða bebyrigde þone halgan lichaman mid micelre
arwurðnysse on þære wydewan legerstowe guiriace: on þysum
dæigþerlicum dæge;
 430.27. Witodlice æt ðære byrgene wacode micel meniu
cristenra manna mid swyðlicere heofunge;
 430.28. Se halga sacerd iustinus ða him eallum gemæssode and
gehuslode;
 430.30. Æfter þysum gecyrde ypolitus to his hame: and mid
godes blisse his hiwan gecyste. and hi ealle gehuslode;
 430.31. Ða færlice mid þam ðe he gesæt comon. þæs
caseres cempan. and hine gelæhton and to þam cwellere gelæddon;
 430.33. Hine befran ða decius mid smerciendum muðe: Hwæt la
eart þu to dry awend. for þan ðe ðu bebyrigdest laurentium? He
andwyrde;
 432.1. Ðæt ic dyde. na swa swa dry. ac swa swa cristen;
 432.2. Decius þa yrsiende het mid stanum his muð cnucian. and
hine unscrydan. and cwæð;
 432.3. La hu nære ðu geornful biggenga ura goda. and nu þu
eart swa stunt geworden þæt furþon ðe ne sceamað þinre
nacednysse;
 432.5. Ypolitus andwyrde;
 432.6. Ic wæs stunt. and ic eom nu wis. and cristen;
 432.7. Ðurh nyttennysse ic gelyfde on ðam gedwylde þe ðu
gelyfst;
 432.8. Decius cwæð;
 432.8. Geoffra þam godum. þy læs ðe þu ðurh tintregum
forwurðe. swa swa laurentius;
 432.9. He andwyrde;
 432.10. Eala gif ic moste þam eadigan laurentium geeuenlæcan;
 432.11. Decius cwæð;
 432.11. Astreccað hine swa nacodne and mid stiþum saglum
beatað;
 432.12. Ða þa he langlice gebeaten wæs: þa þancode he
gode;
 432.13. Decius cwæð;
 432.13. Ypolitus gebysmrað eowrum stengum swingað hine mid
gepiledum swipum;
 432.14. Hi þa swa dydon. oð þæt hi ateorodon;
 432.15. Ypolitus clypode mid hluddre stemne: ic eom cristen;
 432.16. Eornostlice se reða casere þa ða he ne mihte mid
nanum pinungum hine geweman fram cristes geleafan. þa het he his heahgerefan
þæt he mid wælhreawum deaðe hine acwellan sceolde;
 432.20. On þam ylcan dæge asmeade ualerianus his æhta. and
gemette nigontyne wera and wifa his hiwisces þe wæron æt þæs
eadigan laurenties handum gefullode. to þam cwæð ualerianus;
 432.23. Sceawiað eowre ylde. and beorgað eowrum feore þy
læs þe ge samod losian mid eowrum hlaforde ypolite;
 432.25. Hi þa anmodlice andwyrdon;
 432.25. We wilniað mid urum hlaforde clænlice sweltan swiþor
ðonne unclænlice mid eow lybban;
 432.27. Ða wearð ualerianus þearle gehathyrt. and het
lædan ypolitum of þære ceastre mid his hiwum;
 432.28. Ða se eadiga ypolitus gehyrte his hired. and cwæð;
 432.29. Mine gebroðra. ne beo ge dreorige: ne afyrhte: for ðan
ðe ic. and ge habbað ænne hlaford god ælmihtigne;
 432.31. Soðlice ualerianus het beheafdian on ypolites gesihðe
ealle ys hiwan. and hine sylfne het tigan be þam fotum to ungetemedra horsa
swuran. and swa teon geond þornas and bremelas and he ða mid þam tige his
gast ageaf. on þam þreotteoþan dæge þises monðes;
 434.1. On þære ylcan nihte gegaderode se halga iustinus heora
ealra lic. and bebyrigde;
 434.3. Eornostlice æfter þæra halgena þrowunge. ferde
decius on gyldenum cræte. and ualerianus samod to heora hæðenum gylde.
þæt hi þa cristenan to heora manfullum offrungum geþreatodon;
 434.6. Ða wearð decius færlice mid feondlicum gaste awed.
and hrymde: eala ðu ypolite hwider tihst þu me gebundenne mid scearpum
racenteagum? Ualerianus eac awed hrymde;
 434.9. Eala ðu laurentius. unsoftlice tihst þu me gebundenne.
mid byrnendum racenteagum and he þærrihte swealt;
 434.11. Witodlice decius egeslice awedde and binnon þrim dagum
mid feondlicere stemne singallice hrymde: ic halsie þe laurentius. ablin
hwæthwega þæra tintregena;
 434.14. Hwæt þa la asprang micel heofung and sarlic wop on
þam hame. and þæs caseres wif het ut alædan ealle þa cristenan þe
on cwearterne wæron: and decius on ðam þriddan dæge mid micclum
tintregum gewat;
 434.18. Soðlice seo cwen triphonia gesohte þæs halgan
sacerdes fet Iustines mid biterum tearum. and hyre dohtor cyrilla samod
biddende þæs halgan fulluhtes;
 434.20. Iustinus þa mid micelre blisse hi underfeng and him
bebead seofon dagena fæsten. and hi syððan mid þam halgum
fullutbæðe. fram eallum heora mandædum aþwoh;
 434.23. Ða ða þæs caseres þegnas gehyrdon þæt seo
cwen triphonia and decies dohtor cyrilla to cristes geleafan and to þam
halwendum fulluhte gebogene wæron. hi ða mid heora wifum gesohton þone
halgan sacerd and bædon miltsunge and fulluhtes;
 434.27. Se eadiga iustinus þisum gewordenum. rædde wið ðam
cristenum hwæne hi to biscope ceosan woldon on syxtes setle;
 434.29. Hi ða anmodlice sumne arwurðfulne wer gecuron þæs
nama wæs dionisius: þone gehalgode se biscop maximus of þære byrig
ostiensis to þam romaniscum biscopsetle mid wurðmynte;
 434.33. Uton nu biddan mid eadmodre stemne þone halgan godes
cyðere laurentium. þæs freolstid geswutelað þes andwerda dæig
ealre geleaffulre gelaþunge. þæt he us þingie wið ðone heofonlican
cyning. for þæs naman he þrowode mid cenum mode menigfealde tintregu mid
þam he orsorhlice on ecnysse wuldrað. AMEN;

END_TEXT
START_TEXT

ÆCHom I, 30
B1.1.32.
Assumption of the Virgin: Text from Clemoes 1955-6, 444-59.



 436.4. <foreign> 18 KALENDAS SEPTEMBRIS ASSVMPTIO SANCTE MARIE VIRGINIS </foreign>
HIERONIMVS se halga sacerd awrat ænne pistol be forðsiðe þære
eadigan marian godes cennestran to sumum halgan mædene hyre nama wæs
eustochium: and to hyre meder paulam. seo wæs gehalgod wydewe;
 436.9. To þysum twam wifmannum awrat se ylca hieronimus
menigfealde trahtbec. for þan ðe hi wæron haliges lifes menn and swiðe
gecneordlæcende on boclicum smeagungum;
 436.12. Ðes hieronimus wæs halig sacerd and getogen on
hebreiscum gereorde. and on greciscum. and on ledenum fulfremedlice and he
awende ure bibliothecan of hebreiscum bocum to leden spræce;
 436.15. He is se fyrmesta wealgstod betwux hebreiscum. and grecum.
and ledenwarum. twa and hundseofontig boca þære ealdan æ. and þære
niwan he awende on leden to anre bibliothecan buton oþrum menigfealdum
trahtbocum þe he mid gecneordum andgite deopþancellice asmeade;
 436.20. Ða æt nextan he dihte þisne pistol to þære
halgan wydewan paulam. and to þam godes mædene eustochium hyre dehter and
to eallum þam mædenlicum werode þe him mid drohtniende wæron. þus
cweðende;
 436.25. Witodlice ge neadiað me þæt ic eow recce hu seo
eadige maria on þysum dæigþerlicum dæge to heofonlicere wununge
genumen wæs þæt eower mædenlica heap hæbbe þas lac ledenre
spræce hu ðes mæra freolsdæig geond æighwylces geares ymbrene beo
aspend mid heofonlicum lofe and mid gastlicere blisse gemærsod sy: þy
læs ðe eow on hand becume. seo lease gesetnyss. þe ðurh gedwolmannum
wide tosawen is. and ge ðonne þa gehiwedan leasunge for soðre race
underfoð;
 438.3. Soðlice fram anginne þæs halgan godspelles ge
leornodon hu se heahengel gabrihel þam eadigan mædene marian þæs
heofonlican æþelinges acennednysse gecydde. and þæs hælendes
wundra. and þære gesæligan cennestran þenunge. and hyre lifes dæda
on þam feower godspellicum bocum ge swutellice oncneowon;
 438.8. Iohannes se godspellere awrat on cristes þrowunge.
þæt he sylf and maria stodon mid dreorigum mode wið ðære halgan
rode þe se hælend on gefæstnod wæs;
 438.11. Ða cwæð he to his agenre meder. þu fæmne. efne
her is þin sunu;
 438.12. Eft he cwæð to iohannem. loca nu. her stent þin
moder;
 438.13. Syððan of ðam dæge hæfde se godspellere
iohannes gymene þære halgan marian. and mid carfulre þenunge swa swa
agenre meder gehyrsumode;
 438.17. Drihten þurh his arfæstnysse betæhte þæt
eadige mæden his cennestran þam clænan men iohanne se ðe on clænum
mæigðhade symle wunode: and he for þy synderlice þam drihtne leof
wæs. to þan swiðe. þæt he him þone deorwurðan maðm ealles
middaneardes cwene betæcan wolde;
 438.23. Gewislice þæt hire clænesta mæigðhad: þam
clænan men geþeod wære. mid gecwemre geferrædene. on wynsumre
drohtnunge;
 438.24. On him bam wæs an miht ansundes mæigðhades: ac
oþer intinga on marian;
 438.25. On hire is wæstmbære mæigðhad: swa swa on nanum
oðrum;
 438.26. Nis on nanum oþrum menn mæigðhad gif þær bið
wæstmbærnys: ne wæstmbærnys gif þær bið ansund
mæigðhad;
 438.28. Nu is for þi gehalgod æigðer ge marian mæigðhad
ge hyre wæstmbærnys þurh ða godcundlican acennednysse. and heo ealle
oþre oferstihð on mæigðhade and on wæstmbærnysse;
 438.31. Ðeahhwæþere þeah heo synderlice iohannes gymene
betæht wære hwæþere heo drohtnode gemænelice æfter cristes
upstige mid ðam apostolicum werode. infarende. and utfarende betwux him: and
hi ealle mid micelre arwurðnysse and lufe hire þenodon;
 438.35. And heo him cuðlice ealle þing ymbe cristes
menniscnysse gewissode: for þan ðe heo fram frymþe gewislice þurh
ðone halgan gast hi ealle geleornode and mid agenre gesihðe geseah. þeah
ðe þa apostoli þurh ðone ylcan gast ealle þing undergeaton. and on
ealre soðfæstnysse gelærede wurdon;
 440.5. Se heahengel gabrihel hi ungewemmede geheold and heo wunode
on iohannes and on ealra þæra apostola gymene on þære heofenlican
scole ymbe godes æ smeagende: oð ðæt god on þysum dæge hi genam
to þam heofonlican þrymsetle and hi ofer engla weredum geufrode;
 440.11. Nis geræd on nanre bec nan swutelre gewissung be hire
geendunge buton þæt heo nu todæig wuldorfullice of þam lichaman ge
wat;
 440.13. Hyre byrigen is swutol eallum onlociendum oð þysne
andweardan dæg on middan þære dene iosaphat: seo dene is betwux
þære dune sion. and þam munte olifeti. and seo byrigen is æteowod
open and æmtig. and þæronuppon on hire wurðmynte is aræred mære
cyrce mid wunderlicum stangeweorce;
 440.18. Nis nanum deadlicum men cuð. hu oððe on hwilcere tide
hyre halga lichama þanon ætbroden wære: oððe hwider he ahafen sy:
oððe hwæðer heo of deaðe arise;
 440.21. Cwædon þeah gehwylce lareowas þæt hyre sunu. se
þe on þam ðriddan dæge mihtilice of deaðe aras. þæt he eac his
moder lichaman of deaðe arærde. and mid undeadlicum wuldre on heofenan
rice gelogode;
 440.24. Eac swa gelice forwel menige lareowas on heora bocum setton
be þam geedcucedum mannum þe mid criste of deaðe arison þæt hi
ecelice arærede sind;
 440.27. Witodlice hi andetton þæt ða aræredan menn
næron soðfæste gewitan cristes æristes buton hi wæron ecelice
arærede;
 440.29. Ne wiðcweþe we be þære eadigan marian þa ecan
æriste þeah for wærscipe gehealdenum geleafan us gedafenað þæt
we hit wenon swiþor þonne we unrædlice hit geseþan. þæt ðe is
uncuð buton ælcere fræcednysse;
 440.33. We rædað gehwær on bocum þæt forwel oft englas
comon to goddra manna forðsiþe. and mid gastlicum lofsangum heora sawla to
heofenum gelæddon;
 440.35. And þæt gyt swutelicor is: men gehyrdon on þam
forðsiðe wæpmanna sang. and wimmanna sang mid micclum leohte. and swetum
bræðe;
 442.2. On þam is cuð þæt ða halgan menn þe to godes
rice þurh godum geearnungum becomon. þæt hi on oþra manna forðsiþe
heora sawla underfoð. and mid micelre blisse to reste gelædað;
 442.5. Nu gif se hælend swilcne wurðmynt on his halgena
forðsiðe oft geswutelode. and heora gastas mid heofenlicum lofsange to him
gefeccan het: hu micele swiðor wenst ðu þæt he nu todæig þæt
heofonlice werod togeanes his agenre meder sendan wolde þæt hi mid
ormætum leohte and unasecgendlicum lofsangum hi to þam þrymsettle
gelæddon. þe hire gegearcod wæs fram frymðe middaneardes;
 442.13. Nis nan twynung þæt eall heofonlic þrym þa mid
unasecgendlicere blisse hire tocymes fæignian wolde: soðlice eac we
gelyfað þæt drihten sylf hire togeanes come and wynsumlice mid gefean to
him on his þrymsetle hi gesette;
 442.16. Witodlice he wolde gefyllan þurh hine sylfne þæt he
on his æ. bebead þus cweþende;
 442.18. Arwurþa ðinne fæder. and þine moder;
 442.19. He is his agen gewita þæt he his fæder
gearwurþode swa swa he cwæð. to þam iudeiscum;
 442.20. Ic arwurðie minne feder. and ge unawurðiað me;
 442.21. On his menniscnysse he arwurðode his moder þa ða he
wæs swa swa þæt halige godspel seigð. hire underþeod on his
geogoðhade;
 442.23. Micele swiþor is to gelyfenne þæt he his modor mid
unasecgendlicere arwurðnysse on his rice gewurþode. þa ða he wolde
æfter þære menniscnysse on ðysum life hyre gehyrsumian;
 442.27. Ðes symbeldæig oferstihð unwiðmetenlice ealra
oþra halgena mæssedagas swa micclum swa þis halige mæden godes modor
is unwiðmetenlic eallum oþrum mædenum;
 442.29. Ðes freolsdæig is us gearlic: ac he is heofonwarum
singallic;
 442.30. Be þysre heofonlican cwene upstige wundrade se halga gast
on lofsangum þus befrinende;
 442.32. Hwæt is þeos þe her astihð swilce arisende
dæigrima swa wlitig swa mona swa gecoren swa sunne and swa egeslic swa
fyrdtruma? Se halga gast wundrode for þan ðe he dyde þæt eall
heofonwaru wundrode þisre fæmnan upfæreldes;
 444.1. Maria is wlitigre þonne se mona for ðan þe heo scinð
buton ateorunge hire beorhtnysse;
 444.3. Heo is gecoren swa swa sunne mid leoman healicra mihta for
þan ðe drihten se ðe is rihtwisnysse sunne hi geceas him to cennestran;
 444.5. Hire fær is wiðmeten fyrdlicum truman. for þan ðe
heo wæs mid halgum mægnum ymtrymed. and mid engla þreatum;
 444.8. Be þissere heofonlican cwene is gecweden gyt þurh þone
ylcan godes gast;
 444.9. He cwæð;
 444.9. Ic geseah þa wlitegan swilce culfran astigende. ofer
streamlicum riðum. and unasecgendlic bræð stemde of hire gyrlum. and swa
swa on lenctenlicere tide rosena blostman. and lilian hi ymbtrymedon;
 444.12. Ðæra rosena blostman getacniað mid heora readnysse
martyrdom: and þa lilian mid heora hwitnysse getacniað þa scinendan
clænnysse ansundes mæigðhades;
 444.15. Ealle þa gecorenan þe gode geþugon þurh martyrdom
oððe þurh clænnysse: ealle hi siðodon mid þære eadigan cwene.
for þan ðe heo sylf is æigðer ge martyr ge mæden;
 444.18. Heo is swa wlitig swa culfre. for þan ðe heo lufode
þa bilewitnysse þe se halga gast getacnode þa ða he wæs gesewen on
culfran gelicnysse ofer criste on his fulluhte;
 444.21. Oþre martyras on heora lichaman þrowodon martyrdom for
cristes geleafan: ac seo eadige maria næs na lichamlice gemartyrod. ac hire
sawul wæs swiðe geangsumod mid micelre þrowunge. þa ða heo stod
dreorig forn angean cristes rode and hire leofe cild geseah mid isenum
næglum on heardum treowe gefæstnod: Nu is heo mare þonne martyr for
þan ðe heo þrowade þone martyrdom on hire sawle þe oþre martyras
þrowodon on heora lichaman;
 444.29. Heo lufode crist ofer ealle oþre menn. and for þy
wæs eac hire sarnys be him toforan oþra manna. and heo dyde his deað
hire agenne deað for þan ðe his þrowung swa swa swurd þurhferde hire
sawle;
 444.33. Nis heo nanes haliges mæignes bedæled. ne nanes
wlites. ne nanre beorhtnysse: and for ðy heo wæs ymbtrymed mid rosam and
lilian þæt hyre mihta wæron mid mihtum underwriðode. and hyre
fægernys mid clænnysse wlite wære geyht;
 446.2. Godes gecorenan scinað on heofonlicum wuldre ælc be his
geðingcðum: nu is geleaflic ðæt seo eadige cwen swa micclum mid
wuldre. and beorhtnysse oðre oferstige. swa micclum swa hyre geþincðu
oþra halgena unwiðmetenlice sind;
 446.6. Drihten cwæð ær his upstige þæt on his fæder
huse sindon fela wununga: soðlice we gelyfað þæt he nu todæg þa
wynsumestan wununge his leofan meder forgeafe;
 446.8. Godes gecorenra wuldor is gemetegod be heora geearnungum.
and nis hwæðere nan ceorung ne anda on heora ænigum: ac hi ealle
wuniað on soþre lufe. and healicere sibbe. and ælc blissað on oþres
geþincðum swa swa on his agenum;
 446.13. Ic bidde eow blissiað on þyssere freolstide: witodlice
nu todægi þæt wulderfulle mæden heofonas astah. þæt heo
unasecgendlice mid criste ahafen on ecnysse rixie;
 446.15. Seo heofenlice cwen wearð todæig generod fram
þyssere manfullan worulde: eft ic cweþe fæigniað for þan ðe heo
becom orsorglice to þam heofenlican botle;
 446.18. Blissie eall middaneard. for þan ðe nu todæig us
eallum is þurh hire geearnungum hæl geyht;
 446.20. Ðurh ure ealde moder euan us wearð heofonan geat
belocen and eft þurh marian hit is us geopenod þurh ðæt heo sylf nu
todæig wuldorfullice inferde;
 446.23. God þurh his witegan us bebead þæt we sceolon hine
herian and mærsian on his halgum: on þam he is wundorlic: micele swiðor
gedafenað þæt we hine on þyssere mæran freolstide his eadigan meder
mid lofsangum. and wurðfullum herungum wurþian sceolon: for þan ðe
untwylice eall hire wurðmynt is godes herung;
 446.28. Vton nu for þi mid ealre estfulnysse ures modes þas
mæran freolstide wurþian. for þan ðe þæt siðfæt ure hæle
is on lofsangum ures drihtnes;
 446.30. Ða þe on mæigðhade wuniað. blission hi. for
þan ðe hi geearnodon þæt beon þæt hi heriað. habbon hi hoge.
þæt hi syn swilce. þæt hi wurðfullice herian magon;
 446.33. Ða ðe on clænan wydewan hade sind herion hi. and
arwurþion. for þan ðe swutol is þæt hi ne magon beon clæne buton
þurh cristes gife. seo þe wæs fulfremedlice on marian. þe hi
heriað;
 448.1. Herian eac and wurþian þa ðe on sinscipe wuniað: for
þan ðe þanon flewð eallum mildheortnys. and gifu. þæt hi herian
magon;
 448.3. Gif hwa synful sy. he andette. and ne læs herige. þeah
ðe ne beo wlitig lof on þæs synfullan muðe. hwæþere ne geswice he
þære herunge. for þan ðe þanon him is behaten forgifenys;
 448.7. Ðes pistol is swiðe menigfeald us to gereccenne and eow
swiðe deop to gehyrenne;
 448.8. Nu ne onhagað us na swiðor be ðam to sprecenne. ac we
wyllað sume oþre trymminge be þære mæran godes meder gereccan. to
eowre gebetrunge;
 448.11. Soðlice maria is se mæsta frofer and fultum cristenra
manna þæt is forwel oft geswutelod. swa swa we on bocum rædað;
 448.13. Sum man wæs mid drycræfte bepæht swa ðæt he
criste wiðsoc. and awrat his handgewrit þam awrigedan deofle. and him
manrædene befæste: his nama wæs þeofilus;
 448.16. He þa eft syððan hine beþohte. and þa hellican
pinunge on his mode weolc: and ferde þa to sumere cyrcan þe wæs to lofe
þære eadigan marian gehalgod. and þærbinnon swa lange mid wope and
fæstenum hire fultumes and þingunge bæd. oð ðæt heo sylf mid
micclum wuldre him to com. and cwæð ðæt heo him geþingod hæfde.
wið þam heofenlican deman hire agenne sunu;
 448.23. We willað eac eow gereccan be geendunge þæs arleasan
godes wiðersacan iulianes;
 448.25. Sum halig biscop wæs: basilius gehaten se leornode on
anre scole. and se ylca iulianus samod;
 448.26. Ða gelamp hit swa þæt basilius wearð to biscope
gecoren. to anre byrig þe is gehaten cappadocia: and iulianus to casere:
þeah ðe he æror to preoste bescoren wære. Iulianus ða ongan to
lufienne hæþengyld. and his cristendome wiðsoc and mid eallum mode
hæþenscipe beeode. and his leode to þam ylcan genydde;
 448.32. Ða æt sumon cyrre tengde he to fyrde ongean perscissum
leodscipe. and gemette þone biscop: and cwæð him to;
 448.33. Eala ðu basili. nu ic hæbbe þe oferþogen on
uðwitegunge;
 448.34. Se byscop him andwyrde: god forgeafe þæt ðu
uðwitegunge beeodest. and he þa mid þam worde him bead swilce lac swa he
sylf breac. þæt wæron þry berene hlafas. for bletsunge;
 450.3. Ða het se wiðersaca onfon þæra hlafa and agifan
þam biscope togeanes gærs.and cwæð;
 450.4. He bead us nytena fodan. underfo he gærs to leanes;
 450.5. Basilius underfeng þæt gærs þus cweþende;
 450.6. Eala þu casere: soðlice we budon ðe þæs þe we
sylfe brucað. and þu us sealdest to edleane ungesceadwisra nytena
andlyfene: na us to fodan. ac to hospe;
 450.9. Se godes wiþersaca hine ða gehathyrte and cwæð;
 450.9. Ðonne ic fram fyrde gecyrre. ic towurpe þas burh. and hi
gesmeþie. and to yrðlande awende: swa þæt heo bið cornbære
swiþor ðonne manbære;
 450.12. Nis me uncuð þin dyrstinyss. and þyssere burhware.
þe þurh ðine tihtinge þa anlicnysse þe ic arærde. and me to
gebæd tobræcon. and towurpon;
 450.14. And he mid þysum wordum ferde. to persciscum earde;
 450.16. Hwæt þa basilius cydde his ceastergewarum þæs
reþan caseres þeowrace. and him selost rædbora wearð þus
cweþende;
 450.18. Mine gebroðra bringað eowre sceattas. and uton cunnian
gif we magon þone reþan wiðersacan on his geancyrre gegladian;
 450.20. Hi þa mid glædum mode him to brohton goldes and
seolfres. and deorwurþra gymma ungerime hypan;
 450.22. Se biscop þa underfeng þa maðmas. and bebead his
preostum and eallum þam folce þæt hi heora lac geoffrodon binnon þam
temple þe wæs to wurðmynte þære eadigan marian gehalgod. and het hi
þærbinnon andbidian mid ðreora daga fæstene. þæt se ælmihtiga
wealdend þurh his moder þingrædene towurpe þæs unrihtwisan caseres
andgit;
 450.27. Þa on þære ðriddan nihte ðæs fæstenes
geseah se biscop micel heofonlic werod on ælcere healfe þæs temples and
on middan ðam werode sæt seo heofonlice cwen maria and cwæð to hyre
ætstandenum;
 450.31. Gelangiað me þone martyr mercurium þæt he gewende
wið ðæs arleasan wiþersacan iulianes and hine acwelle. se ðe mid
toþundenum mode god minne sunu forsihð;
 450.34. Se halga cyþere mercurius gewæpnod hrædlice com.
and be hyre hæse ferde;
 452.1. Ða eode se biscop into þære oþere cyrcan þær
se martyr inne læig: and befran þone cyrcweard hwær þæs halgan
wæpnu wæron;
 452.3. He swor þæt he on æfnunge æt his heafde witodlice
hi gesawe;
 452.4. And he þærrihte wende to sancta marian temple. and
þam folce gecydde his gesihþe. and þæs wælhreowan forwyrd;
 452.6. Ða eode he eft ongean to þæs halgan martyres byrgene.
and funde his spere standan mid blode begleddod;
 452.9. Ða æfter þrim dagum com an þæs caseres þegna.
libanius hatte. and gesohte þæs biscopes fet fulluhtes biddende. and cydde
him and ealre þære burhware þæs arleasan iulianes deað;
 452.12. Cwæð ðæt seo fyrd wicode wið ðære ea.
eufraten. and seofon weardsetl wacedon ofer þam casere;
 452.13. Ða com þær stæppende sum uncuð cempa and hine
hetelice þurhðyde. and þærrihte of heora gesihþum fordwan. and
iulianus þa mid anþræcum hreame forsweolt;
 452.16. Swa wearð seo burhwaru ahred: þurh Sancta ma rian wið
ðone godes wiþersacan;
 452.17. Ða bead se biscop þam ceastergewarum heora sceattas. ac
hi cwædon þæt hi uþon þæra laca þam undeadlican cyninge þe
hi swa mihtiglice generede. micele bet þonne ðam deadlican cwellere;
 452.21. Se biscop þeah nydde þæt folc þæt hi þone
ðriddan dæl þæs feos underfengon. and he mid þam twam dælum
þæt mynster gegodode;
 452.24. Gif hwa smeagie hu þis gewurde. þonne secge we þæt
þes martyr his lif adreah on læwedum hade. þa wearþ he þurh
hæþenra manna ehtnysse for cristes geleafan gemartyrod. and cristene men
syððan his halgan lichaman binnon þam temple wurðfullice gelogedon. and
his wæpna samod;
 452.28. Eft ða ða seo halige cwen hine asende swa swa we nu
hwene ær sædon. þa ferde his gast swyftlice. and mid lichamlicum
wæpne þone godes feond ofstang his weardsetlum onlociendum;
 452.33. Mine gebroþra ða leofostan. uton clypian mid singalum
benum to þære halgan godes meder þæt heo us on urum nydþearfnyssum
to hire bearne geðingie: Hit is swiðe geleaflic þæt he hire miceles
þinges tiþian wylle: se þe hine sylfne gemedemode þæt he þurh hi
for middaneardes alysednysse to menniscum men acenned wurde: se þe æfre is
god buton anginne. and nu þurhwunað on anum hade soð man and soð god a
on ecnysse;
 454.6. Swa swa gehwilc man wunað on sawle. and on lichaman. an
man: swa is crist god and man an hælend: se þe leofað and rixað mid
fæder and halgum gaste. on ealra worulda woruld. AMEN;

END_TEXT
START_TEXT

ÆCHom I, 31
B1.1.33.
Bartholomew: Text from Clemoes 1955-6, 460-80.



 454.10. <foreign> 8 KALENDAS SEPTEMBRIS PASSIO SANCTI BARTHOLOMEI APOSTOLI
</foreign> Wyrdwriteras secgað þæt þry leodscipas sin gehatene india: seo forme
india lið to þæra silhearwena rice: seo oþer lið to medos. seo
þridde to þam micclum garsecge þeos ðridde india hæfð on anre
sidan þeostru and on oþre ðone grimlican garsecg;
 454.16. To þyssere becom godes apostol bartholomeus: and eode
into þam temple to þam deofolgilde astaroð. and swa swa ælþeodig
þær wunode;
 454.18. On þam deofolgylde wunode swilc deofol þe to mannum
þurh ða anlicnysse spræc: and gehælde untruman. blinde and healte
þa ðe he sylf ær awyrde;
 454.21. He derode manna gesihþum: and heora lichaman mid mislicum
untrumnyssum awyrde. and andwyrde him þurh ða anlicnysse. þæt hi him
heora lac offrian sceoldon. and he hi gehælde: ac he him ne heolp mid nanre
hæle: ac þa ða hi to him bugon þa geswac he þære lichamlican
gedrecednysse. for þan ðe he. ahte þa heora sawla. þa wendon dysige men
þæt he hi gehælde: þa ða he ðære drecednysse geswac;
 454.29. Ða mid þam þe se apostol into þam temple eode þa
adumbode se deofol astaroð and ne mihte nanum þæra ðe he awyrde
gehelpan for þæs halgan godes þegenes neawiste;
 456.2. Ða lagon þær binnon þam temple fela adligra manna.
and dæghwomlice. þam deofolgylde offrodon: ac þa ða hi gesawon
þæt he heora helpan ne mihte. ne nanum andwyrdan. ða ferdon hi to
gehendre byrig þær ðær oþer deofel wæs gewurþod þæs nama
wæs berið and him offrodon. and befrinon hwi heora god him andwyrdan ne
mihte;
 456.7. Se deofol þa berið andwyrde. and cwæð;
 456.8. Eower god is swa fæste mid isenum racenteagum gewriþen
þæt he ne gedyrstlæcð. þæt he furþon orþie oððe sprece.
syððan se godes apostol bartholomeus binnon þam temple becom;
 456.11. He axodon;
 456.12. Hwæt is se bartholomeus? Se deofol andwyrde;
 456.13. He is freond þæs ælmihtigan godes. and þy he com
to þyssere scire þæt he aydlige ealle ða hæðengyld. þe þas
indiscan wurðiað;
 456.15. Hi cwædon;
 456.15. Sege us his nebwlite þæt we hine oncnawan magon;
 456.16. Berið him andwyrde;
 456.16. He is blæcfexede. and cyrps hwit on lichaman. and he
hæfþ steape eagan and medemlice nosu. and side beardas. hwon harwenge.
medemne wæstm. and is ymbscryd mid hwitum oferslype and binnon six and
twentig geara næs his reaf horig ne tosigen ne his scos forwerode;
 456.21. Hund siðon he bigð his cneowa on dæge. and hund
siþon on nihte. biddende his drihten;
 456.22. His stemn is swilce ormæte byme: and him farað mid
godes englas þe ne geþafiað. þæt him hungor derige. oððe ænig
ateorung;
 456.25. Æfre he bið anes modes. and glæd þurhwunað;
 456.26. Ealle þing he foresceawað and wat: and ealra ðeoda
gereord he can;
 456.27. Nu iu he wat hwæt ic be him sprece. for þan ðe godes
englas him þeowiað and ealle þing cyþað;
 456.28. Ðonne ge hine secað gif he sylf wyle ge hine gemetað.
gif he nele. soðlice ne finde ge hine;
 456.30. Ic bidde eow þæt ge hine geornlice biddon. þæt he
hider ne gewende. þy læs ðe godes englas þe him mid sind me gebeodon
þæt hi minum geferan astarað gebudon;
 456.33. And se deofol mid þysum wordum suwade;
 456.34. Hi gecyrdon ongean and sceawedon ælces ælþeodiges
mannes andwlitan and gyrlan. and hi nateshwon binnon twegra daga fæce hine
ne gemetton;
 458.1. Ða betwux þysum hrymde sum wod man þurh deofles gast.
and cwæð;
 458.2. Eala þu godes apostol bartholomee. þine gebedu
geangsumiað me and ontendað;
 458.4. Se apostol þa cwæð;
 458.4. Adumba þu unclæna deofol. and gewit of þam men: and
þærrihte wearð se man geclænsod fram þam fulan gaste and
gewittiglice spræc: se þe for manegum gearum awedde;
 458.8. Þa geaxode se cyning polimius be þam witseocum menn. hu
se apostol hine fram þære wodnysse ahredde. and het hine to him gelangian.
and cwæð;
 458.10. Min dohter is hreowlice awed: nu bidde ic þe ðæt
ðu hi on gewitte gebringe. swa swa þu dydest seustium se þe for manegum
gearum mid egeslicre wodnysse gedreht wæs;
 458.13. Ða þa se apostol þæt mæden geseah mid heardum
racenteagum gebundene for þan ðe heo bat and totær ælcne þe heo
geræcan mihte and hire nan man genealæcan ne dorste. þa het he hi
unbindan;
 458.16. Ða ðenas him andwyrdon;
 458.17. Hwa dear hi hreppan;
 458.17. Bartholomeus andwyrde;
 458.18. Ic hæbbe gebunden þone feond þe hi drehte. and ge
gyt hi ondrædað? gað to and unbindað hi. and gereordiað. and on
ærnemerigen lædað hi to me;
 458.20. Hi þa dydon be þæs apostoles hæse. and se
awyrigeda gast ne mihte na leng hi dreccan;
 458.23. Ða þæs on merien se cyning polimius gesymde gold and
seolfor and deorwurþe gymmas and pællene gyrelan uppon olfendum. and sohte
þone apostol. ac he hine nateshwon ne gemette;
 458.26. Eft þæs on merien com se apostol into þæs cinges
bure beclysedre dura and hine befran;
 458.27. Hwi sohtest þu me mid golde and mid seolfre and mid
deorwurðum gymmum and gyrelum? þas lac behofiað þa ðe eorðlice
welan secað. ic soðlice nanes eorþlices gestreones ne flæsclices
lustes ne gewilnige;
 458.31. Ac ic wylle þæt ðu wite þæt þæs
ælmihtigan godes sunu gemedemode hine sylfne. þæt he ðurh
mædenlicum innoðe acenned wearð: se þe geworhte heofonas and eorþan.
and ealle gesceafta;
 458.34. And he hæfde angin on þære menniscnysse. se þe
næfre ne ongan on godcundnysse ac he sylf is angyn. and eallum gesceaftum
ægðer ge gesewenlicum ge ungesewenlicum angyn forgeaf;
 460.2. Ðæt mæden þæt hine gebær forhogode ælces
weres gemanan: and þam ælmihtigan gode hire mæiðhad behet;
 460.4. Hyre com to godes heahengel gabrihel. and hyre cydde
þæs heofonlican æþelinges tocyme. on hyre innoþe. and heo his
wordum gelyfde. and swa mid þam cilde wearð;
 460.8. Se apostol þa þam cinge bodade ealne cristendom and
middaneardes alysednysse. þurh ðæs hælendes tocyme. and hu he ðone
hellican deofol gewylde and him mancynnes benæmde. and cwæð;
 460.11. Drihten crist se ðe þurh his unscyldigum deaðe þone
deofol oferswiðde sende us geond ealle þeoda. þæt we todræfdon
deofles þenas. þa ðe on anlicnyssum wuniað: and þæt we ða
hæþenan þe hi wurþiað of heora anwealde ætbrudon. and we ne
underfoð gold ne seolfor ac forseoð. swa swa crist forseah: for þan ðe
we gewilniað þæt we rice beon on his rice on þam næfð adl ne
untrumnyss ne unrotnyss. ne deað nænne stede: ac þær is ece sælð
and eadignys. gefea buton ende mid ecum welum: for þi ic ferde to eowerum
temple. and se deofol þe eow þurh ða anlicnysse geandwyrde. þurh godes
englum þe me sende is gehæft. and gif þu to fulluhte gebihst. ic do
þæt ðu þone deofol gesihst and gehyrst mid hwylcum cræfte he is
geþuht ðæt he untrumnysse gehæle;
 460.24. Se awyrigeda deofol syððan he ðone frumsceapenan man
beswac. syððan he hæfde anweald ofer ungelyfedul mannum. on sumum maran
on sumum læssan;
 460.27. On þam maran þe swiþor syngiað: on þam læssan
ðe hwonlicor syngiað;
 460.28. Nu deð se deofol mid his lotwrencum þæt ða earman
men geuntrumiað: and tiht hi þæt hi sceolon gelyfan on deofolgyldum.
þonne geswicð he þære gedrecednysse and hæfð heora sawla on his
anwealde þonne hi cweðað to þære deofollican anlicnysse þu eart
min god;
 460.32. Ac þes deofol þe binnon eowrum temple wæs is
gebunden. and ne mæg nateshwon andwyrdan. þam ðe him to gebiddað;
 460.34. Gif þu wilt afandian ðæt ic soð secge. ic hate
hine faran into þære anlicnysse. and ic do þæt he andet þis ylce.
þæt he is gewriþen. and nane andsware syllan ne mæg;
 462.3. Ða andwyrde se cyning;
 462.3. Nu to merigen hæfð þis folc gemynt þæt hi heora
lac him offrian. þonne cume ic þærto þæt ic geseo þas wunderlican
dæda;
 462.5. Witodlice on þam oþrum dæge com se cyning mid
þære burhware to þam temple: and þa hrymde se deofol mid egeslicere
stemne ðurh ða anlicnysse. and cwæð;
 462.8. Geswicað earma geswicað eowera offrunga þy læs ðe
ge wyrsan pinunge þrowian þonne ic;
 462.9. Ic eom gebunden mid fyrenum racenteagum fram cristes
englum.þone ðe þa iudeiscan on rode ahengon. wendon þæt se deað
hine gehæftan mihte;
 462.12. He soðlice þone deað oferswiðde. and urne ealdor
mid fyrenum bendum gewrað. and on þam þriddan dæge sigefæst aras
and sealde his rodetacen his apostolum. and tosende hi geond ealle þeoda: an
þæra is her þe me gebundenne hylt: ic bidde eow þæt ge me to him
geþingian. þæt ic mote faran to sumere oþre scire;
 462.18. Ða cwæð se apostol bartholomeus. þu unclæna
deofol:;
 462.19. Andete hwa awyrde þas untruman men? se unclæna gast
andwyrde;
 462.20. Ure ealdor swa gebunden swa he is. sent us to mancynne
þæt we hi mid mislicum untrumnyssum awyrdon: ærest heora lichaman for
þan ðe we nabbað nænne anweald on heora sawlum buton hi heora lac us
geoffrian;
 462.23. Ac þonne hi for heora lichaman hælðe us offriað
þonne geswice we þæs lichaman gedrecednysse. for þan ðe we habbað
syððan heora sawla on urum gewealde;
 462.26. Þonne bið geþuht swilce we hi gehælon. þonne we
geswicað þæra awyrdnyssa. and men us wurþiað for godas. þonne we
soðlice deoflu sind: þæs ealdres gyngran. þe crist þæs mædenes
sunu gewrað;
 462.29. Fram þam dæge þe his apostol bartholomeus hider com.
ic eom mid byrnendum racenteagum þearle fornumen. and for þi ic sprece þe
he me het: elles ic ne dorste on his andweardnysse sprecan: ne furþon ure
ealdor;
 462.34. Ða cwæð se apostol;
 462.34. Hwi nelt þu gehælan þas untruman swa swa þin
gewuna wæs;
 462.35. Se sceocca andwyrde;
 462.35. Ðonne we manna lichaman deriað. buton we þære
sawle derian magon þa lichaman þurhwuniað on heora awyrdnysse;
 464.2. Bartholomeus cwæð;
 464.3. And hu becume ge to þære sawle awyrdnysse? Se deofol
andwyrde;
 464.4. Ðonne hi gelyfað þæt we godas sind. and us
offriað þonne forlæt se ælmihtiga god hi. and we þonne
forlætað þone lichaman ungebrocedne and cepað ðære sawle þe us
to gebeah. and heo þonne on ure anwealde bið;
 464.9. Ða cwæð se apostol to eallum þam folce: efne nu ge
habbað gehyred hwilc þes god is þe ge wendon þæt eow gehælde;
 464.11. Ac gehyrað nu þone soþan god eowerne scyppend þe on
heofenum eardað. and ne gelyfe ge heononforð on ydelum anlicnyssum;
 464.13. And gif ge wyllað þæt ic eow to gode geþingie: and
þæt ðas untruman hælðe underfon: towurpað þonne þas
anlicnysse. and tobrecað;
 464.15. Gif ge þis doð. þonne halgie ic. þis tempel on
cristes naman. and eow þæroninnan mid his fulluhte fram eallum synnum
aþwea;
 464.17. Ða het se cyning þa anlicnysse towurpan;
 464.18. Hwæt ðæt folc þa caflice mid rapum hi bewurpon.
and mid stengum awegdon: ac hi ne mihton for þam deofle þa anlicnysse
styrian;
 464.21. Ða het se apostol tolysan þa rapas and cwæð to
þam awyrigedan gaste þe hire on sticode;
 464.22. Gif þu wille þæt ic þe on niwelnysse ne asende:
gewit of þissere anlicnysse and tobrec hi. and far to westene þær nan
fugel ne flyhð. ne yrðling ne erað. ne mannes stemn ne swegð;
 464.25. He þærrihte ut gewat. and sticmælum tobræc þa
anlicnysse. and ealle þa græftas binnon þam temple tobrytte;
 464.27. Ðæt folc þa mid anre stemne clypode: an ælmihtig
god is þone þe bartolomeus bodað;
 464.29. Se apostol ða astrehte his handa wið heofenas weard
þus biddende;
 464.30. Þu ælmihtiga god on þam ðe abraham gelyfde. and
isaac and iacob. þu ðe asendest þinne ancennedan sunu. þæt he us
alysde mid his deorwurþum blode fram deofles þeowdome. and hæfþ us
geworht þe to bearnum;
 464.34. Ðu eart unacenned fæder: he is sunu of þe æfre
acenned. and se halga gast is æfre forðstæppende of þe and of þinum
bearne: se forgeaf us on his naman þas mihte þæt we untrume gehælon
and blinde onlihton hreoflige geclænsian. deoflu afligan. deade aræran.
and cwæð to us. soð ic eow secge: swa hwæt swa ge biddað on minum
naman æt minum fæder. hit bið eow getiðod: nu bidde ic on his naman.
þæt ðeos untrume meniu sy gehæled: þæt hi ealle oncnawon
þæt ðu eart ana god on heofonum and on eorþan. and on sæ. þu ðe
hælðe geedstaþelast þurh þone ylcan urne drihten. se þe mid þe
and mid þam halgan gaste. leofað and rixað on ealra worulda woruld;
 466.10. Mid þam ðe hi andwyrdon amen. þa wearð eal seo
untrume meniu gehæled. and þær com þa fleogende godes engel scinende
swa swa sunne. and fleah geond þa feower hwemmas þæs temples and agrof
mid his fingre rodetacen on þam fyþerscytum stanum and cwæð;
 466.15. Se god þe me sende. cwæð þæt. swa swa þas
untruman sind gehælede fram eallum coþum. swa he geclænsode þis
tempel fram þæs deofles fulnyssum: þone þe se apostol het to westene
gewitan;
 466.18. And god bebead me þæt ic ðone deofol eowerum
gesihþum ær æteowie;
 466.19. Ne beo ge afyrhte þurh his gesihðe: ac mearciað
rodetacen on eowerum foreheafdum. and ælc yfel gewit fram eow;
 466.22. And se engel þa æteowde þam folce þone awyrigedan
gast on þyssere gelicnysse;
 466.23. He wearð ða æteowod swilce ormæte silhearwa. mid
scearpum nebbe. mid sidum bearde his loccas hangodon to þam anccleowum. his
eagan wæron fyrene spearcan sprencgende. him stod sweflan lig of þam
muðe. he wæs egeslice gefiþerhamod. and his handa to his bæce
gebundene;
 466.28. Ða cwæð se godes engel to þam atelican deofle;
 466.29. For þan ðe þu wære gehyrsum þæs apostoles
hæsum. and tobræce þas deofollican anlicnysse. nu æfter his behate
ic ðe unbinde þæt ðu fare to westene þær þær nanes mannes
drohtnung nis. and þu ðær wunie oð ðam micclum dome. and se engel
hine þa unband. and he mid hreowlicere wanunge aweg gewat. and nahwar
syððan ne æteowde;
 466.34. Se engel þa him eallum onlociendum fleah to heofenum;
 468.1. Hwæt ða se cyning polimius mid his wife. and his twam
sunum and mid eallum his leode gelyfde on þone soðan god and wearð
gefullod. and awearp his cynehelm samod mid his purpuran gyrlum. and nolde
þone godes apostol forlætan;
 468.5. Æfter þysum gesamnodon gehwylce þwyrlice wiþercoran
and wrehton þone cyning to his breþer astrigem se wæs cyning on oþrum
leodscipe. and cwædon. þin broþer is geworden anes dryes folgere: se
geagnað him ure tempel and ure godas tobrycð;
 468.9. Ða wearð se cyning astriges gehathyrt. and sende
þusend gewæpnodra cempena þæt hi ðone apostol gebundenne to him
bringan sceoldon;
 468.11. Ða þa se apostol him to gelæd wæs. þa cwæð
se cyning. hwi amyrdest þu minne broþer mid þinum drycræfte?
Bartholomeus andwyrde;
 468.14. Ne amyrde ic hine. ac ic hine awende fram hæþenum
gylde to þam soþan gode;
 468.15. Se cyning him to cwæð;
 468.15. Hwi towurpe þu ure godas? he andwyrde;
 468.16. Ic sealde ða mihte þam deoflum þæt hi tocwysdon
þa ydelan anlicnysse þe hi on wunedon þæt ðæt mennisce folc fram
heora gedwylde gecyrde and on þam ecan gode gelyfde;
 468.19. Ða cwæð se cyning swa swa þu dydest minne broðer
his god forlætan. and on þinum gode gelyfan: swa do ic eac þe
forlætan þinne god. and on minum gelyfan ða andwyrde se apostol;
 468.22. Ic æteowode þone god þe ðin broðor wurðode him
gebundenne. and ic het þæt he sylf his anlicnysse tobræce: gif þu
miht ðis don minum gode þonne gebigst þu me to þines godes bigencgum;
 468.26. Gif þu ðonne þis minum gode don ne miht. ic tobryte
ealle þine godas and þu ðonne gelyf on þam soþan gode þe ic bodie;
 468.29. Mid þam þe hi ðis spræcon þa cydde sum man þam
cyninge þæt his mæsta god baldað feolle. and sticmælum toburste;
 468.31. Se cyning ða totær his purpuran reaf. and het mid
stiþum saglum þone apostol beatan. and syððan beheafdian and he þa on
ðysum dæge swa gemartyrod to þam ecan life gewat;
 468.34. Witodlice æfter þysum com se broðer mid his folce
and þone halgan lichaman mid wulderfullum lofsangum aweg ferodon: and
getimbrodon mynster wunderlicere micelnysse. and on þam his halgan reliquias
arwurðlice gelogodon;
 470.3. Eornostlice on þam þreotteoþan dæge se cyning
astries þe ðone apostol ofslean het wearð mid feondlicum gaste gegrypen.
and egeslice awedde;
 470.5. Swa eac ealle þa ðwyran hæþengyldan. þe ðone
apostol mid niðe to ðam cyninge gewregdon aweddon samod mid him: and urnon
hi and he to his byrgene. and þær wedende swulton;
 470.8. Ða asprang micel oga and gryre ofer eallum þam
ungeleaffullum. and hi þa gelyfdon and gefullude wurdon æt ðæra
mæssepreosta handum þe se apostol ær gehadode;
 470.11. Ða onwreah se apostol bartholomeus be þam geleaffullan
cyninge polimius þæt he biscophad underfenge. and þa godes þeowan and
þæt geleffulle folc hine anmodlice to þam hade gecuron;
 470.14. Hit gelamp þa æfter þære hadunge þæt he
worhte fela tacna on godes naman þurh his geleafan and þurhwunode twentig
geara on þam biscopdome. and on goddre drohtnunge. and fulfremedum
geðincðum gewat to drihtne. þam is wurðmynt and wuldor a. on worulde;
 470.19. We magon niman bysne be ðære apostolican lare.
þæt nan cristen man ne sceal his hæle gefeccan buton æt þam
ælmihtigum scyppende. þam ðe gehyrsumað lif and deað. untrumnys and
gesundfulnys. se þe cwæð on his godspelle þæt an lytel fugel ne
befylð on deaðe buton godes dihte;
 470.23. He is swa mihtig þæt he ealle þing gediht and
gefadað buton geswince: ac he beswincð mid untrumnyssum his gecorenan swa
swa he sylf cwæð;
 470.26. Þa ðe ic lufie ða ic þreage and beswinge;
 470.27. For mislicum intingum beoð cristene men geuntrumode:
hwilon for heora synnum. hwilon for fandunge: hwilon for godes wundrum. hwilon
for gehealdsumnysse goddra drohtnunga: þæt hi þy eadmoddran beon: ac on
eallum þysum þingum is geþyld nydbehefe;
 470.31. Hwilon eac þurh godes wrace becymð þam arleasan men
swiðe egeslic yfel. swa þæt his wite onginð on þyssere worulde: and
his sawul gewit to ðam ecum witum for his wælhreawnysse. swa swa herodes.
þe ða unscæððigan cild acwealde. on cristes acennednysse. and manega
oþre toeacan him;
 472.2. Gif se synfulla bið gebrocod for his unrihtwisnysse.
þonne gif he mid geþylde his drihten herað and his miltsunge bit: he
bið ðonne aþwogen fram his synnum þurh ða untrumnysse: swa swa horig
hrægel. þurh sapan;
 472.6. Gif he rihtwis bið he hæfð þonne maran
geþingcðe þurh his brocunge gif he geþyldig bið;
 472.7. Se þe bið ungeþyldig and mid gealgum mode ceorað
ongean god on his untrumnysse. he hæfð twyfealde genyþerunge. for þan
ðe he geycð his synna mid þære ceorunge and þrowað na þe
læs;
 472.12. God is se soða læce þe ðurh mislicum swincgelum
his folces synna gehælð;
 472.13. Nis se woruldlæce wælhreow þeah ðe he þone
gewundodan mid bærnette oððe mid ceorfseaxe galacnie;
 472.15. Se læce cyrfð oððe bærnð and se untruma
hrymð þeahhwæþere ne miltsað he þæs oþres wanunge. for þan
gif se læce geswicð his cræftes: þonne losað se forwundoda;
 472.18. Swa eac god gelacnað his gecorenra gyltas mid mislicum
brocum;
 472.19. And þeah ðe hit hefityme sy þam ðrowiendum
þeahhwæðere wyle se goda læce to ecere hælðe hine gelacnian;
 472.21. Witodlice se þe nane brocunge for þysum life ne
þrowað. he færð to þrowunge;
 472.22. For agenum synnum bið se man geuntrumod: swa swa drihten
cwæð to sumum bedredan þe him to geboren wæs;
 472.24. Min bearn. þe sind þine synna forgyfene. aris nu and
ber ham þin legerbed;
 472.26. For fandunge beoð sume men geuntrumode swa swa wæs se
eadiga iob. þa ða he wæs rihtwis and gode gehyrsum. þa bæd se
deofol þæt he his fandian moste: and he þa anes dæges ealle his
æhta amyrde. and eft hine sylfne mid þam mæstan broce geuntrumode swa
þæt him weollon maþan geond ealne ðone lichaman: ac se geþyldiga iob
on eallum þysum ungelimpum ne syngode mid his muþe. ne nan þing
stuntlices ongean god ne spræc: ac cwæð;
 472.33. God me forgeaf þa æhta and hi eft æt me genam: sy
his nama gebletsod;
 472.35. God eac ða hine gehælde. and his æhta mid
twyfealdum him forgeald;
 474.1. Sume men beoð geuntrumode for godes tacnum swa swa crist
cwæþ be sumum blindan men þa ða his leorningcnihtas hine axodon þurh
hwæs synnum se man wurde swa blind acenned: þa cwæð se hælend
þæt he nære for his agenum synnum ne for his maga blind geboren: ac for
þy þæt godes wundor þurh hine geswutelod wære: and he þærrihte
mildheortlice hine gehælde. and geswutelode þæt he is soð scyppend
þe ða ungesceapenan eaghringas mid his halwendum spatle geopenode;
 474.10. For gehealdsumnysse soþre eadmodnysse beoð forwel oft
godes gecorenan geswencte. swa swa paulus be him sylfum cwæð: me is
geseald sticels mines lichaman þæt se sceocca me geearplæt. þæt
seo micelnys godes onwrigenyssa me ne onhebbe: for þan ic bæd þriwa
minne drihten þæt he afyrsode þæs sceoccan sticcels fram me ac he me
andwyrde;
 474.16. Paule. þe genihtsumað min gifu: soðlice mægen
bið gefremod on untrumnysse;
 474.17. Nu wuldrie ic lustlice on minum untrumnyssum þæt
cristes miht on me wunie;
 474.19. Se cristena man þe on ænire þyssere gelicnysse bið
gebrocod and he þonne his hælðe secan wile æt unalyfedum tilungum
oððe æt awyrigedum galdrum oððe æt ænigum wiccecræfte
þonne bið he þam hæðenum mannum gelic þe ðam deofolgylde
geoffrodon for heora lichaman hælðe and swa heora sawla amyrdon;
 474.24. Se þe geuntrumod beo: bidde his hæle æt his
drihtne. and geþyldelice þa swingla forbere. loce hu lange se soða
læce hit foresceawie. and ne beceapie na þurh æninne deofles cræft
mid his sawle þæs lichaman gesundfulnysse;
 474.28. Bidde eac goddra manna bletsunge. and æt halgum
reliquium his hæle gesece;
 474.29. Nis nanum cristenum men alyfed þæt he his hæle
gefecce æt nanum stane: ne æt nanum treowe buton hit sy halig rodetacen.
ne æt nanre stowe buton hit sy hali godes hus. se þe elles deð he
begæð untwylice hæþengyld;
 474.33. We habbað hwæðere þa bysene on halgum bocum
þæt mot se ðe wyle mid soþum læcecræfte his lichaman getemprian:
swa swa dyde se witega isaias þe worhte þam cyninge ezechie cliðan to his
dolge and hine gelacnode;
 476.3. Se wisa agustinus cwæð þæt unpleolic sy þeah hwa
læcewyrte þicge: ac þæt he tælð to unalyfedlicere wigelunge. gif
hwa þa wyrt on him becnytte buton he hi to þam dolge gelecge;
 476.6. Ðeah hwæðere ne sceole we urne hiht on læcewyrtum
besettan: ac on þam ælmihtigum scyppende þe ðam wyrtum þone cræft
forgeaf;
 476.8. Ne sceal nan man mid galdre wyrte besingan ac mid godes
wordum hi gebletsian and swa þicgan;
 476.11. Wite þeahhwæðere gehwa þæt nan man buton
earfoðnyssum ne becymð to þære ecan reste. þa ða crist sylf nolde
his agen rice buton micelre earfoðnysse astigan;
 476.13. Swa eac his apostoli. and þa halgan martyras mid heora
agenum feore þæt heofonlice rice beceapodon;
 476.15. Syððan eac halige andetteras mid micelre drohtnunge on
godes þeowdome. and þurh micclum forhæfednyssum and clænnysse halige
wurdon;
 476.17. Hwæt wylle we endemen þyssere worulde gif we for urum
synnum gebrocode beoð buton herian urne drihten and eadmodlice biddan
þæt he us þurh þa hwilwendlican swingela. to þam ecum gefean
gelæde;
 476.21. Sy him wuldor and lof on ealra worulda woruld. AMEN;

END_TEXT
START_TEXT

ÆCHom I, 32
B1.1.34.
Decollation of St. John the Baptist: Text from Clemoes 1955-6, 481-93.



 476.23. <foreign> 4 KALENDAS SEPTEMBRIS DECOLLATIO SANCTI IOHANNIS BABTISTE
Misit herodes et tenuit iohannem. ET RELIQUA</foreign>;
 476.26. MARCVS se godspellere awrat on cristes bec be þam
mæran fulluhtere iohanne. þæt se wælhreowa cyning herodes hine
gehæfte and on cwearterne sette. for his broðor wife herodiaden. þa he
genam of þam breþer philippe;
 476.29. <foreign>Mark 6</foreign> Iohannes hine þreade and cwæð þæt hit
manfullic wære þæt he his broðor wif hæfde;
 476.29. <foreign>Mark 6</foreign> and þæt wif herodias syrwde ymbe iohanne. and
wolde hine to deaðe gedon gif heo mihte;
 476.29. <foreign>Mark 6</foreign> Herodes soðlice hæfde micelne ege to þam
fulluhtere. wiste þæt he wæs rihtwis and halig. and hine geheold and be
his lare fela þing dyde. and to langere hwile hine gehyrde;
 476.29. <foreign>Mark 6</foreign> ða becom se dæg his acennednysse: and he
gelaðode his ealdormen and his witan to his gereorde;
 476.29. <foreign>Mark 6</foreign> ða eode his dohtor in mid hyre mædenum. and
plegode ætforan þam fæder. and him ðearle gelicode hire plega and
eallum þam gebeorum;
 476.29. <foreign>Mark 6</foreign> ða cwæð se cyning to his dehter;
 476.29. <foreign>Mark 6</foreign> Bide me loca hwæs þu wille: and þu byst
tiþa;
 476.29. <foreign>Mark 6</foreign> He swor ða mid micclum aðe þæt he hire
forgyfan wolde. þeah ðe heo healfne dæl his rices bæde;
 476.29. <foreign>Mark 6</foreign> Heo ða befran þa moder hwæt heo biddan
sceolde;
 476.29. <foreign>Mark 6</foreign> Heo cwæð. bide þæt he ðe forgyfe
iohannes heafod. þæs fulluhteres;
 476.29. <foreign>Mark 6</foreign> ða cwæð seo dohtor to þam cyninge;
 476.29. <foreign>Mark 6</foreign> Ic bidde þæt ðu hate nu rihte beran to me
iohannes heafod: on anum disce;
 476.29. <foreign>Mark 6</foreign> ða wearð se cyning gedrefed for þære
bene: and nolde þeah for his aðe ne for þam gebeorum his word awægan
ne þa dohtor ahwænan ac sende þærrihte ænne cwellere. and het his
heafod bringan on anum disce;
 476.29. <foreign>Mark 6</foreign> se cwellere þa beheafdode þone mæran
witegan binnon þam cwearterne: and þæt heafod þam cyninge brohte. and
he hit ræhte his dehter: and seo dohtor þære meder;
 476.29. <foreign>Mark 6</foreign> Comon þa syððan his folgeras. and his lic
bebyrigdon;
 476.30. Ðes iohannes wæs se mæresta mann swa swa crist be
him cyðnysse gecydde;
 476.31. He cwæð betwux wifa bearnum ne aras nan mærra man.
þonne iohannes se fulluhtere;
 478.1. Nu hæbbe ge oft gehyred be his mæran drohtnunge. and
be his þenunge: nu wylle we ymbe þyses godspelles trahtnunge sume
swutelunge eow gereccan;
 478.5. Ðes herodes þe iohannem beheafdian het and on þæs
hælendes þrowunge. pilate þam ealdormen geþafode and hine to his dome
betæhte wæs þæs oþres herodes sunu þe on ðam timan rixode þe
crist geboren wæs;
 478.8. Ac hit wæs swa gewunelic on þam timan þæt rice men
sceopon heora bearnum naman be him sylfum þæt hit wære geþuht
þæs ðe mare gemynd þæs fæder. þa ða se sunu his yrfenuma
wæs geciged his fæder naman;
 478.12. Se wælhreowa fæder herodes læfde fif suna þry he
het acwellan on his feorhadle: ær þan ðe he gewite;
 478.14. Ða wearð he hreowlice. and hrædlice dead. æfter
þan ðe he ða cild acwealde for cristes acennednysse;
 478.15. Ða feng archelaus his sunu to rice;
 478.16. Ða ymbe tyn geara fyrst wearð he ascofen of his
cynesetle. for þan ðe þæt iudeisce folc wrehton his modignysse to
þam casere. and he þa hine on wræcsiðe asende;
 478.19. Ða dælde se casere þæt iudeisce rice on feower.
and sette þærto feower gebroðru þa sind gecwedene æfter greciscum
gereorde tetrahche þæt sind fiþerrican;
 478.21. Fiþerrica bið se þe hæfð feorþan dæl
rices;
 478.22. Ða wæs an þyssera gebroþra philippus gehaten se
gewifode on þæs cyninges dehter arethe arabiscre þeode: seo hatte
herodias;
 478.24. Ða æfter sumum fyrste wurdon hi ungesome. philippus
and arethe and he genam þa dohtor of his aþumme. and forgeaf hi his
breþer herode. for þan ðe he wæs furþor on hlisan and on mihte;
 478.28. Herodes þa awearp his riht æwe and forligerlice
manfulles sinscipes breac;
 478.30. Ða on þam timan bodade iohannes se fulluhtere godes
rihtwisnysse eallum iudeiscum folce. and þreade þone herodem for þam
fulan sinscipe;
 478.33. Ða geseah herodes þæt eall seo iudeisce meniu arn to
iohannes lare. and his mynegungum geornlice gehyrsumedon. þa wearð he
afyrht. and wende þæt hi woldon for iohannes lare his cynedom forseon. and
wolde þa forhradian. and gebrohte hine on cwearterne on anre byrig þe is
gecweden macherunta;
 480.4. Hwæt ða iohannes asende of þam cwearterne twegen
leorningcnihtas to criste and hine befran þus cweðende;
 480.6. Eart þu se þe toweard is oððe we oþres. andbidian
sceolon. swilce he cwæde geswutela me gif þu sylf wille nyþer astigan to
helwarum for manna alysednysse swa swa ðu woldest acenned beon for manna
alysednysse;
 480.10. Oððe gif ic sceole cyþan þinne tocyme helwarum. swa
swa ic middanearde þe toweardne bodade geswutela;
 480.11. Hwæt þa se hælend on ðære ylcan tide swa swa
lucas se godspellere awrat gehælde manega untruman fram mislicum coðum.
and wodum mannum gewit forgeaf. and blindum gesihðe. and cwæþ syððan
to iohannes ærenddracum;
 480.15. Farað nu to iohanne and cyðað him þa ðing þe ge
gesawon and gehyrdon;
 480.16. Efne nu blinde geseoð and ða healtan gað: and
reoflige men sind geclænsode. deafe gehyrað. and ða deadan arisað: and
þearfan bodiað godspel: and se bið eadig þe on me ne bið
geæswicod;
 480.20. Swilce he cwæde to iohanne. þillice wundra ic wyrce:
ac swa ðeah ic wylle deaðe sweltan for mancynnes alysednysse. and þe
sweltende æfterfylian. and se bið gesælig þe mine wundra nu herað
gif he minne deað ne forsihð. and for ðam deaðe ne geortruwað
þæt ic god eom;
 480.24. Þus onwreah se hælend iohanne. þæt he wolde hine
sylfne gemedemian to deaþe and syððan helwara geneosian;
 480.27. Þa betwux þysum gelamp þæt herodes swa we ær
cwædon his witan gefeormode on þam dæge þe he geboren wæs. for
þan ðe hi hæfdon on þam timan micele blisse on heora gebyrdtidum;
 480.30. Seo dohtor þa swa swa we ær cwædon plegode mid hire
mædenum on þam gebeorscipe him eallum to gecwemednysse and se fæder
þa mid aþe behet þæt he wolde hyre forgifan swa hwæt swa heo
gewilnode;
 480.33. Ðreo arleasra scylda we gehyrdon ungesælige
mærsunge his gebyrdtide. and þa unstæðþigan hleapunge þæs
mædenes. and þæs fæder dyrstigan aðsware: þam ðrim þingum us
gedafenað þæt we wiðcweþon on urum ðeawum;
 482.2. We ne moton ure gebyrdtide to nanum freolsdæge mid idelum
mærsungum awendan ne ure acennednysse on swylcum gemynde habban. ac we
sceolon urne endenextan dæg mid behreowsunge and dædbote forhradian: swa
swa hit awriten is;
 482.6. On eallum þingum beo þu gemyndig þines endenextan
dæges. and þu ne syngast on ecnysse;
 482.8. Ne us ne gedafenað þæt we urne lichaman þe gode is
gehalgod on þam halwendum fulluhte mid unþæslicum plegan and hileaste
gescyndan: for þan ðe ure lichaman sind godes lyma. swa swa paulus
cwæð. and he bebead þæt we sceolon gearcian ure lichaman liflice
onsægednysse. and halige and gode andfenge;
 482.13. Se lichama bið liflic onsægednyss þe wið
heafodleahtrum bið gescyld. and þurh halgum mægnum gode bið andfenge
and halig;
 482.15. God sylf forbyt ælcne að cristenum mannum þus
cweþende ne swera þu þurh heofenan. for þan ðe heo is godes
þrymsetl;
 482.17. Ne swera ðu þurh eorþan. for þan ðe heo is godes
fotsceamul;
 482.18. Ne swera þu ðurh þin agen heafod for þan ðe þu
ne miht wyrcan an hær þines feaxes hwit oþðe blac;
 482.20. Ic secge eow ne swerige ge þurh nanum þinge: ac beo
eower spræc þus geendad hit is swa ic secge oððe hit nis swa: swa
hwæt swa þær mare bið þurh aðe. þæt bið of þan yfelan;
 482.24. Crist sylf gefæstnode his spræce þa ða he
spræc to anum samaritaniscum wife mid þysum worde: <foreign>crede mihi</foreign>. þæt
is. gelyf me;
 482.26. Ðeahhwæðere gif we hwær unwærlice swerian. and
se að us geneadige to wyrsan dæde. þonne bið us rædlicor þæt
we þone maran gylt forbugon. and þone að wið gode gebetan;
 482.29. Witodlice dauid swor þurh god þæt he wolde þone
stuntan wer nabal ofslean. and ealle his þing adyligian: ac æt þære
forman þingunge þæs snoteran wifes abigail he awende his swurd into
þære scæðe and herode þæs wifes snotornysse þe him forwyrnde
þone pleolican mansliht herodes swor þurh stuntnysse. þæt he wolde
þære hleapendan dehter forgyfan swa hwæt swa heo bæde: þa for
þan ðe he nolde fram his gebeorum beon gecweden manswara þone beorscipe
mid blode gemengde. and þæs mæran witegan deað þære lyðran
hoppestran hire gliges to mede forgeaf;
 484.3. Micele selre him wære þæt he þone að tobræce
þonne he swilcne witegan acwellan hete;
 484.6. On eallum þingum we sceolon carfullice hogian gif we ahwar
þurh deofles syrwungum on twam fræcednyssum samod befeallað þæt we
symle þone maran gylt forfleon þurh utfære þæs læssan. swa swa
deð. se þe his feondum ofer sumne weall ætfleon wile. þonne cepð he
hwær se weal unhyhst sy. and þær oferscyt;
 484.11. Witodlice herodes þa ða he nolde þurh iohannes
mynegunge þone unclænan sinscipe awendan. þa wearð he to manslihte
befeallen. and wæs seo læsse syn intinga þære maran. þæt he for
his fulan forlire þe he georne wiste þæt gode andsæte wæs.
þæs witegan blod ageat þe he wiste þæt gode gecweme wæs;
 484.16. Ðis is se cwyde þæs godcundlican domes. be ðam
ðe is gecweden;
 484.17. Se þe derað. derige he gyt swiþor. and se ðe on
fulnyssum wunað: befyle hine gyt swiðor;
 484.19. Ðes cwyde gelamp þam wælhreawan herode;
 484.20. Nu is oþer cwyde be godum mannum scortlice gecweden;
 484.21. Se þe halig is. beo he gyt swiþor gehalgod;
 484.22. Þis gelamp þam fulluhtere iohanne: se þe wæs halig
þurh menigfealdum geearnungum and he wæs gyt swiþor gehalgod þa ða
he þurh soðfæstnysse bodunge becom to sigefæstum martyrdome;
 484.26. Herodes hiwode hine sylfne unrotne þa seo dohtor hine
þæs heafdes bæd: ac he blissode on his digelnyssum. for þan ðe heo
ðæs mannes deað bæd þe he ær acwellan wolde gif he intingan
hæfde;
 484.29. Witodlice gif þæt cild bæde þæs wifes heafod.
mid micclum graman he wolde hire wiðcweþan;
 484.30. Næs iohannes mid ehtnysse geneadod þæt he crist
wiðsoce. ac þeah he sealde his lif for criste. þa ða he wæs for
soðfæstnysse gemartyrod;
 484.33. Crist sylf cwæð. ic eom soðfæstnyss;
 484.34. Iohannes wæs cristes forrynel on his acennednysse and on
his bodunge: on fulluhte. on þrowunge. and hine to helwarum mid deorwurþum
deaðe forestop;
 486.1. Ða þa he beheafdod wæs. þa comon his
leorningcnihtas and his halige lic feredon to anre byrig seo is gehaten sebaste
and hi þær hine ledon. þæt halige heafod wearð on hierusalem
bebyriged;
 486.5. Sume gedwolmen cwædon þæt ðæt heafod sceolde
ablawan þæs cyninges wif herodiaden þe he fore acweald wæs. swa
þæt heo ferde mid windum geond ealle woruld: ac hi dweledon mid þære
sægne: for þan þe heo leofode hire lif oð ende æfter iohannes
slege;
 486.9. Soðlice iohannes heafod wearð syððan geswutelod twam
easternum munecum þe mid gebedum. þa burh geneosodon. and hi þanon þone
deorwurþan maðm ferodon to sumere byrig þe is edissa gehaten. and se
ælmihtiga god þurh ðæt heafod ungerime wundra geswutelode;
 486.14. His ban æfter langum fyrste wurdon gebrohte to þære
mæran byrig alexandria. and þær mid micclum wurðmynte gelogode;
 486.17. Nu is to besceawienne humeta se ælmihtiga god be his
gecorenan. and þa gelufedan þenas þa ðe he to þam ecan life
forestihte: geþafað þæt hi mid swa micclum witum beon fornumene and
tobrytte on þisum andweardan life: ac se apostol paulus andwyrde be þysum.
and cwæð. þæt god þreað and beswingð ælcne þe he
underfehð to his rice. and swa he forsewenlicor bið gewitnod for godes
naman. swa his wuldor bið mare for gode;
 486.24. Eft cwæð se ylca apostol on oþre stowe. ne sind na
to wiðmetene þa ðrowunga þyssere tide: þam toweardan wuldre þe
bið on us geswutelod;
 486.28. Nu cweð se trahtnere þæt nan wildedeor. ne on
fiþerfotum ne on creopendum nis to wiðmetenne yfelum wife;
 486.30. Hwæt is betwux fiþerfotum reþre þonne leo?
Oððe hwæt is wælhreowre betwux næddercynne þonne draca? Ac se
wisa salomon cwæð þæt selre wære to wunienne. mid leon. and
dracan. þonne mid yfelum wife and oferspecum;
 486.33. Witodlice iohannes on westene wunode betwux eallum
deorcynne. ungederod. and betwux dracan. and aspidum. and eallum wurmcynne. and
hi hine ondredon: soðlice seo awyrigede herodias mid beheafdunge hine
acwealde: and swa mæres mannes deað to gyfe hire dehter hleapunge
underfeng;
 488.3. Danihel se witega læg seofon niht betwux seofon leonum on
anum seaðe ungewemmed. ac þæt awyrigede wif gezabel. beswac þone
rihtwisan naboð to his feore. þurh lease gewitnysse;
 488.7. Se witega ionas wæs gehealden unformolten on þæs
hweles innoðe þreo niht: and seo swicole dalila þone strangan samson mid
olæcunge bepæhte. and bescornum feaxe his feondum belæwde;
 488.10. Eornostlice nis nan wyrmcynn. ne wildeora cyn. on yfelnysse
gelic yfelum wife;
 488.12. Se wyrdwritere ioseph us awrat on þære cyrclican
gereccednysse. þæt se wælhreowa herodes lytle hwile æfter iohannes
deaðe rices weolde. ac wearð for his mandædum ærest his here on
gefeohte ofslegen and he sylf syððan of his cynerice ascofen. and on
wræcsiðe asend swiðe rihtwisum dome þa ða he nolde hlystan iohannes
lare to þam ecan life. þæt he eac hrædlice his hwilwendan cynedom mid
hospe forlure;
 488.19. Augustinus se wisa us manað mid þisum wordum. and
cwyð;
 488.20. Besceawiað ic bidde eow mine gebroðra mid gleawnysse.
hu wræcful ðis andwerde lif is. and þeah ge ondrædað eow þæt
ge hit to hrædlice forlæton;
 488.22. Ge lufiað þis lif on þam þe ge mid geswince
wuniað. þu hogast ymbe þine neode. þu yrnst and byst geangsumod. þu
erast and sæwst. and eft gegaderast. þu grintst and bæcst. þu wyfst.
and wæda teolast. and earfoðlice wast ealra ðinra neoda getel.
ægðer ge on sæ ge on lande and scealt ealle þas foresædan þing.
and eac þin agen lif mid earfoðnysse geendian;
 488.28. Leorniað nu for þy ðæt ge cunnon þæt ece lif
geearnian. on þam ðe ge nan ðyssera geswinca ne þrowiað: ac on
ecnysse mid gode rixiað;
 488.32. On þysum life we ateoriað gif us mid bigleofan ne
ferciað: gif we ne drincað we beoð mid þurste gewæhte: gif we to
lange waciað. we ateoriað: gif we lange standað. we beoð gewæhte.
and þonne sittað;
 488.35. Eft gif we to lange sittað. us slapað þa leomu;
 490.1. Sceawiað eac æfter þisum. þæt nan stede nis ures
lichaman;
 490.2. Cildhad gewit to cnihthade. and cnihthad to geþungenum
wæstme: se fulfremeda wæstm gebyhð to ylde. and seo yld bið mid
deaðe geendod;
 490.4. Witodlice ne stent ure yld. on nanre staþolfæstnysse.
ac swa micclum swa se lichama wexst swa micclum beoð his dagas gewanode;
 490.7. Gehwær is on urum life. ateorung and werignys and
brosnung þæs lichaman: and þeahhwæþere wilnað gehwa þæt he
lange lybbe;
 490.9. Hwæt is lange lybban buton lange swincan;
 490.10. Feawum mannum gelimpð on þyssum dagum þæt he
gesundful lybbe hundeahtatig geara: and swa hwæt swa he ofer þam leofað
hit bið him geswinc and sarnys. swa swa se witega cwæð;
 490.13. Yfele sind ure dagas and þæs þe wyrsan þe we hi
lufiað;
 490.14. Swa olæcð þes middaneard forwel menige þæt hi
nellað heora wræcfulle lif geendian;
 490.15. Soð lif and gesælig þæt is þonne we arisað of
deaðe and mid criste rixiað;
 490.17. On þam life beoð gode dagas. na swa þeah manega
dagas. ac an;
 490.18. Se nat nænne upspring ne nane geendunge;
 490.18. Ðam ne fyligð merigenlic dæg. for þam ðe him ne
forestop se gysternlica: ac se an dæg bið ece. æfre ungeendod. buton
ælcere nihte. buton gedrecednyssum. buton eallum ðam geswincum þe we
hwene ær on þyssere rædinge tealdon;
 490.22. Ðes dæg and þis lif is behaten rihtwisum cristenum:
to þam us gelæde se mildheorta drihten se ðe leofað and rixað mid
fæder and mid halgum gaste. a buton ende. AMEN;

END_TEXT
START_TEXT

ÆCHom I, 33
B1.1.35.
Seventeenth Sunday after Pentecost: Text from Clemoes 1955-6, 494-502.



 490.26. <foreign>DOMINICA xvii POST PENTECOSTEN Ibat iesus in ciuitatem que
uocatur naim et relique</foreign>;
 490.28. URE DRIHTEN. ferde to sumere byrig seo is gehaten naim. and
his gyngran samod and genihtsum meniu;
 490.29. Ða ða he genealæhte þam portgeate. þa ferode man
anes cnihtes lic to byrgene;
 490.31. <foreign>Luke 7</foreign> His moder wæs wydewe. and mid wope þam lice
folgode for þan ðe heo wæs weres and hire ancennedan sunu benæmed;
 490.31. <foreign>Luke 7</foreign> Efne þa se hælend beseah wið hire. and
wearð mid mildheortnysse astyred. and hire to cwæð;
 490.31. <foreign>Luke 7</foreign> Ne wep þu;
 490.31. <foreign>Luke 7</foreign> he þa genealæhte and hrepode þa bære and
þa bærmen þærrihte ætstodon;
 490.31. <foreign>Luke 7</foreign> Se Hælend cwæð. þu cniht ic secge þe
aris. and he ðærrihte gesæt. and sprecende wæs;
 490.31. <foreign>Luke 7</foreign> drihten þa hine betæhte þære meder. and
hi gefrefrode;
 490.31. <foreign>Luke 7</foreign> Hwæt ða asprang micel oga on eallum þam
folce. and hi mærsodon god þus cweþende;
 490.31. <foreign>Luke 7</foreign> Eala mære witega aras betwux us. and god
geneosode his folc;
 490.32. Beda se trahtnere cwæð ðæt seo burh naim is
gereht yþung oððe styrung;
 492.1. Se deada cniht þe on manegra manna gesihðe wæs
geferod getacnað gehwylcne synfulne mannan þe bið mid healicum leahtrum
on þam inran menn adyd. and bið his yfelnys mannum cuð;
 492.4. Se cniht wæs ancenned sunu his meder. swa bið eac
gehwylc cristen man gastlice þære halgan gelaþunge sunu: seo is ure
ealra moder and þeahhwæþere ungewemmed mæden;
 492.7. For þan ðe hire team nis na lichamlic ac gastlic;
 492.8. Gehwylc godes þeow þonne he leornað he bið bearn
geciged: eft þonne he oþerne lærð he bið moder: swa swa se apostol
paulus be þam aslidenum mannum cwæð: ge sind mine bearn. þa þe ic nu
oðre siðe geeacnie oð ðæt crist beo on eow geedniwod;
 492.13. Þæt portgeat getacnað sum lichamlic andgit. þe men
þurh syngiað;
 492.14. Se man þe tosæwð ungeþwærnysse betwux cristenum
mannum. oððe se ðe sprecð unrihtwisnysse on heannysse. þurh his
muþes geat he bið dead geferod;
 492.16. Se þe behylt wimman mid galre gesihðe and fulum luste.
þurh his eagena geat he geswutelað his sawle deað;
 492.18. Se þe ydele spellunge. oððe talice word lustlice
gehyrð: þonne macað he his eare him sylfum to deaðes geate;
 492.20. Swa is eac be þam oþrum andgyttum. to understandenne;
 492.22. Se hælend wearð astyred mid mildheortnysse ofer
þære meder. þæt he us bysene sealde his arfæstnysse: and he ðone
deadan syððan arærde. þæt he us to his geleafan getrymede;
 492.25. He genealæhte and hrepode þa bære and þa
bærmen ætstodon: seo bær þe ðone deadan ferode is þæt orsorge
ingehyd þæs orwenan synfullan;
 492.27. Soðlice þa byrðeras þe hine to byrgene ferodon.
sind olæcunga lyffetendra geferena. þe mid olæcunge and geættredum
swæsnyssum þone synfullan tihtað and heriað. swa swa se witega
cwæð;
 492.30. Se synfulla bið geherod on his lustum: and se unrihtwisa
bið gebletsod;
 492.32. Þonne he bið mid ydelum hlisan and lyffetungum
befangen. þonne bið hit swilce he sy mid sumere moldhypan ofhroren;
 492.34. Be swylcum cwæð se hælend to anum his gecorenan.
þa ða he wolde his fæder lic bebyrian;
 492.35. He cwæð geþafa þæt þa deadan bebyrian heora
deadan: far þu and boda godes rice;
 494.2. Witodlice þa deadan bebyriað oþre deadan þonne
gehwylce synfulle men oþre heora gelican mid deriendlicere herunge
geolæcað. and mid gegaderodum hefe þære wyrstan lyffetunge
ofþriccað;
 494.5. Be swylcum is gecweden on oðre stowe;
 494.6. Lyffetyndra tungan gewriðað manna sawla on synnum;
 494.7. Mid þam þe drihten hrepode þa bære þa ætstodon
þa bærmenn: swa eac gif þæs synfullan ingehyd bið gehrepod mid
fyrhte þæs upplican domes. þonne wiðhæfð he þam unlustum. and
þam leasum lyffeterum and clypiendum drihtne to þam ecan life caflice
geandwyrd. swilce he of deaðe arise;
 494.12. Drihten cwæð to þam cnihte;
 494.12. Ic secge þe aris. and he ðærrihte gesæt and
spræc. and se hælend betæhte hine his meder;
 494.14. Se geedcuceda sit þonne se synfulla mid incundre
onbryrdnysse cucað;
 494.15. He sprecð. þonne he mid godes herungum his muð
gebysgað and mid soþre andetnysse godes mildheortnysse sehð;
 494.17. He bið his meder betæht þonne he bið þurh
sacerda ealdordome gemænscipe þære halgan gelaþunge geferlæht;
 494.19. Ðæt folc wearð mid micclum ege ablicged. for þan.
swa swa man fram marum synnum gecyrð to godes mildheortnysse and his þeawas
æfter godes bebodum gerihtlæcð: swa ma manna beoð gecyrde þurh his
gebysnunge to godes herunge;
 494.24. Ðæt folc cwæð þæt mære witega aras betwux
us. and þæt god his folc geneosode;
 494.25. Soð hi sædon be criste þæt he mære witega is.
ac he is ealra witegena witega and heora ealra witegung. for þan ðe hi
ealle be him witegodon. and he þurh his tocyme heora ealra witegunge
gefyllde;
 494.28. We cweðað nu mid maran geleafan þæt he is mære
witega for þan ðe he wat ealle þing. and eac fela witegode. and he is
soð god of soþum gode. ælmihtig sunu of þam ælmihtigan fæder. se
þe his folc geneosode þurh his menniscnysse and fram deofles þeowte
alysde;
 494.34. We rædað gehwær on bocum þæt se hælend fela
deade to life arærde. ac þeahhwæþere nis nan godspel geset be heora
nanum buton þrim anum: an is þes cniht þe we nu embe spræcon oðer
wæs anes ealdormannes dohter. þridde wæs lazarus marthan broþor and
marian. þyssera þreora manna ærist getacnað þæt ðryfealde
ærist synfulra sawla;
 496.5. Þære sawle deað is þreora cynna an is yfel
geþafung oþer is yfel weorc. þridda is yfel gewuna;
 496.6. Ðæs ealdormannes dohtor læg æt forðsiþe. and
se fæder gelaðode þone hælend þærto for þan ðe he wæs on
þam timan þær on neawiste: heo ða forðferde ær þan ðe he hire
to come: þa ða he com þa genam he hi be þære handa. and cwæð.
þu mæden ic secge þe aris. and heo þærrihte aras. and metes
bæd;
 496.12. Ðis mæden þe inne lægi on deaðe geswefod
getacnað þære synfullan sawle deað þe gelustfullað on yfelum
lustum digelice. and ne bið gyt mannum cuð. þæt heo þurh synnum dead
is: ac crist geswutelode þæt he wolde swa synfulle sawle geliffæstan:
gif he mid geornfullum gebedum togelaðod bið: þa ða he arærde
þæt mæden binnon þam huse swa swa digolne leahter on menniscre
heortan lutiende;
 496.18. Nu sindon oþre synfulle þe gelustfulliað on
derigendlicum lustum mid geþafunge. and eac heora yfelnysse mid weorcum
cyðað: swilce getacnode se deada cniht þe wæs on þæs folces
gesihðum geferod;
 496.22. Swilce synfulle arærþ crist gif hi heora synna
behreowsiað. and betæhð hi heora meder: þæt is þæt he hi
geferlæcð annysse his gelaðunge;
 496.25. Sume synfulle menn geþafiað heora lustum and þurh
yfelum dædum mannum cyþað heora synna: and eac gewunelice syngiende hi
sylfe gewemmað;
 496.27. Ðyllice getacnode lazarus. þe læig on byrgene feower
niht fule stincende;
 496.28. Witodlice godes nama is ælmihtig: for þan ðe he
mæig ealle þing gefremman;
 496.30. He mæig þa synfullan sawle þurh his gife
geliffæstan. þeah ðe heo on gewunelicum synnum. fule stince. gif heo mid
carfulre drohtnunge godes mildheortnysse sehð: ac swa mare wund. swa heo
maran læcedom behofað. þæt geswutelode se hælend. þa ða he mid
leohtlicere stemne þæt mæden arærde on feawra manna gesihðe. for
þan ðe he ne geþafode þæt þæra ma manna inne wære buton se
fæder. and seo moder and his þry leorningcnihtas. and he cwæð þa.
þu mæden aris;
 498.5. Swa bið eac se digla deað þære sawle eaðelicor to
arærenne þe on geðafunge digelice syngað. þonne syn þa openan
leahtras to gehælenne;
 498.7. Ðone cniht he arærde on ealles folces gesihðe. and
mid þysum wordum getrumede þu cniht ic secge þe aris;
 498.9. Ða digelan gyltas man sceal digelice betan. and þa
openan openlice. þæt ða beon getimbrode þurh his behreowsunge þe
ær wæron þurh his mandædum. geæswicode;
 498.13. Drihten þa ða he lazarum stincendne arærde. þa
gedrefde he hine sylfne and tearas ageat. and mid micelre stemne clypode.
lazare ga forð: þa he geswutelode þæt se ðe swiþe langlice and
gewunelice syngode. þæt he eac mid micelre behreowsunge and wope. sceal
his yfelan gewunan to godes rihtwisnysse geweman;
 498.18. Nis nan syn swa micel þæt man ne mæige gebetan. gif
he mid inwerdre heortan be þæs gyltes mæðe on soþre dædbote
þurhwunað;
 498.20. Is þeahhwæðere micel smeagung be anum worde. þe
crist cwæð;
 498.22. He cwæð. ælc syn. and tal bið forgifen
behreowsiendum mannum ac þæs halgan gastes tal ne bið næfre
forgyfen;
 498.24. Þeah ðe hwa cweðe tallic word ongean me. him bið
forgifen gif he deð dædbote;
 498.25. Soðlice se þe cwyþ word ongean þam halgum gaste. ne
bið hit him forgyfen on þyssere worulde. ne on þære toweardan;
 498.27. Nis nan synne forgyfenyss buton þurh ðone halgan gast;
 498.28. An ælmihtig fæder is se gestrynde ænne sunu of him
sylfum: nis se fæder gehæfd gemænelice fæder fram þam suna and
þam halgan gaste. for ðan ðe he nis heora begra fæder;
 498.31. And se sunu nis na gemænelice sunu fram þam fæder
and þam halgan gaste. for ðan ðe he nis hera begra sunu;
 498.31. Se halga gast soðlice is gemænelice gehæfd fram
ðam fæder and þam suna. for þan ðe he is heora begra gast. þæt
is heora begra lufu and willa þurh ðone beoð synna forgyfene;
 498.34. Witodlice þære halgan þrynnysse weorc is æfre
untodæledlic. þeahhwæðere belimpð. ælc forgyfenys to þam
halgan gaste. swa swa seo acennednys. belimpð to criste anum;
 500.3. Hi ne magon beon togædere genemnede fæder and sunu.
and halig gast. ac hi ne beoð mid ænigum fæce. fram him sylfum ahwar
totwæmede;
 500.5. On eallum weorcum hi beoð togædere: þeah ðe to
þam fæder synderlice belimpe þæt he bearn gestrynde: and to þam
suna belimpe seo acennednys. and to þam halgan gaste seo forðstæppung;
 500.8. Se sunu is þæs fæder wisdom æfre of þam
fæder acenned;
 500.9. Se halga gast nis na acenned for ðan ðe he nis na sunu:
ac he is heora begra lufu and willa: æfre of him bam forðstæppende.
þurh ðone we habbað synna forgyfenysse. swa swa we habbað þurh crist
alysednysse and þeahhwæþere on ægþrum weorce is seo halige
þrynnys wyrcende untodæledlice;
 500.15. Se cwyð tal ongean þone halgan gast. se þe mid
unbehreowsiendre heortan þurhwunað on mandædum. and forsihð þa
forgyfenysse þe stent on þæs halgan gastes gife;
 500.18. Ðonne bið his scyld unalysendlic. for þan ðe he
sylf him belicð þære forgyfenysse weg mid his heardheortnysse;
 500.20. Behreowsiendum bið forgyfen. forseondum næfre;
 500.20. Uton we biddan þone ælmihtigan fæder. se þe us
þurh his wisdom geworhte. and þurh his halgan gast geliffæste: þæt
he ðurh ðone ylcan gast us do ure synna forgyfenysse. swa swa he us þurh
his ancennedan bearne fram deofles þeowte alysde;
 500.26. Sy lof and wuldor. þam ecan fæder se þe næfre ne
ongan. and his anum bearne se þe æfre of him is. and þam halgan gaste.
se þe æfre is of him bam. hi ðry. an ælmihtig god untodæledlic. a
on ecnysse rixiende. AMEN;

END_TEXT
START_TEXT

ÆCHom I, 34
B1.1.36.
Dedicatio ecclesiae sancti Michaelis: Text from Clemoes 1955-6, 503-19.



 502.1. <foreign> 3 KALENDAS OCTOBRIS DEDICATIO ECCLESIE SANCTI MICHAHELIS
ARCHANGELI </foreign> MANEGVM IS CVÐ seo halige stow sancte michaeles on þære
dune þe is gehaten garganus. seo dun stent on campania landes gemærum.
wið ðære sæ adriaticum twelf mila on upstige fram anre byrig þe is
gehaten sepontina. of þære stowe wearð aræred þyses dæges freols
geond geleaffulre gelaþunge;
 502.8. Ðær eardode sum þurhspedig man garganus gehaten: of
his gelimpe wearð seo dun swa geciged: Hit gelamp þa þa seo ormæta
micelnys his orfes on þære dune læswede þæt sum modig fear wearð
angencga. and þære heorde dræfe oferhogode;
 502.12. Hwæt se hlaford þa garganus gegadrode micel meniu his
incnihta and þone fear gehwær on þam westene sohte. and æt nextan
hine mette standan uppon þam cnolle þære healican dune æt anes
scræfes ingange. and he þa mid graman wearð astyred. hwi se fear
angencga his heorde forsawe. and gebende his bogan. and mid geættredre flan
hine ofsceotan wolde: ac seo geættrede fla wende ongean swilce mid windes
blæde aþrawen. and þone ðe hi sceat þærrihte ofsloh;
 502.21. His magas þa and necheburas wurdon þearle þurh ða
dæde ablicgede. and heora nan ne dorste þam fearre genealæcan;
 502.23. Hi þa heora biscop rædes befrunon hwæt him be þam
to donne wære;
 502.24. Se biscop þa funde him to ræde þæt hi mid
þreora daga fæstene swutelunga þæs wundres æt gode bædon;
 502.26. Ða on þære þriddan nihte þæs fæstenes.
æteowde se heahengel michael hine sylfne þam biscope on gastlicere
gesihðe. þus cweþende;
 502.28. Wislice ge dydon þæt ge to gode sohton þæt
ðæt mannum digle wæs;
 502.29. Wite þu gewislice þæt se man þe mid his agenre
flan ofscoten wæs. þæt hit is mid minum willan gedon;
 502.31. Ic eom michahel se heahengel godes ælmihtiges: and ic
symle on his gesihðe wunie;
 502.32. Ic secge þe þæt ic þa stowe þe se fear geealgode
synderlice lufie. and ic wolde mid þære gebicnunge geswutelian. þæt
ic eom þære stowe hyrde. and ealra þæra tacna þe ðær
gelimpað. ic eom sceawere and gymend;
 504.3. And se heahengel mid þysum wordum to heofonum gewat;
 504.5. Se biscop rehte his gesihþe þam burhwarum and hi ða
syððan gewunelice þyder sohton. and þone lifiendan god. and his
heahengel michael geornlice bædon;
 504.7. Twa dura hi gesawon on þære cyrcan. and wæs seo
suðduru sume dæle mare. fram þære lagon stæpas to þam
westdæle: ac hi ne dorston þæt halige hus mid ingange geneosian: ac
dæighwomlice geornlice æt þære dura hi gebædon;
 504.12. Þa on ðære ylcan tide neapolite. þe wæron þa
gyt on hæþenscype wuniende. cwædon gefeoht togeanes þære burhware
sepontiniscre ceastre. þe ða halgan stowe wurþodon. and togeanes
beneuentanos;
 504.15. Hi þa mid heora biscopes mynegungum gelærde bædon
þreora daga fæc. þæt hi binnon þam ðrim dagum mid fæstene
þæs heahengles michaheles fultum bædon;
 504.18. Ða hæþenan eac swilce mid lacum and offrungum heora
leasra goda gecneordlice munde and gescyldnysse bædon;
 504.21. Efne ða on þære nihte þe ðæt gefeoht on
merigen toweard wæs æteowde se heahengel michahel hine sylfne þam
biscope. and cwæð. þæt he heora bena gehyrde. and his fultum him
behet and het ðæt hi ane tid ofer undern hi getrymedon ongean heora
feondum;
 504.25. Hi ða on merien bliðe and orsorge þurh ðæs
engles behate. and mid truwan his fultumes ferdon togeanes þam hæðenum;
 504.27. Ða sona on angynne þæs gefeohtes wæs se munt
garganus biuiende mid ormætere cwacunge. and micel liget fleah of þære
dune swilce flan. wið ðæs hæþenan folces. and þæs muntes cnol
mid þeosterlicum gehnipum eall oferhangen wæs;
 504.31. Hwæt ða hæðenan þa forhtmode fleames cepton.
and gelice hi wurdon mid þam fyrenum flanum ofscotene and gelice mid
þæra cristenra wæpnum hindan ofsette: oþ ðæt hi heora burh
neapolim samcuce gesohton;
 506.3. Soðlice þa ðe þa fræcednyssa ætflugon.
oncneowon þæt godes engel þam cristenum to fultume becom: and hi
ðærrihte heora swuran criste underþeoddon. and mid his geleafan
gewæpnode wurdon;
 506.6. Witodlice þæs wæles wæs geteald six hund manna:
mid þam fyrenum flanum ofscotene;
 506.8. Ða cristenan ða sigefæste mid micelre bylde and
blisse ham gecyrdon. and þam ælmihtigan gode. and his heahengle michahele
heora behat to þam temple gebrohton;
 506.10. Ða gesawon hi ætforan þære cyrcan norðdura on
þam marmanstane swilce mannes fotlæsta fæstlice on þam stane
geþyde: and hi þa undergeaton þæt se heahengel michahel þæt tacen
his andwerdnysse geswutelian wolde;
 506.14. Hi ða sona þærofer cyrcan arærdon and weofod.
þam heahengle to lofe þe him on þam stede fylstende stod;
 506.17. Ða wearð micel twynung betwux þære burhware. be
þære cyrcan. hwæðer hi ineodon. oððe hi halgian sceoldon;
 506.19. Hwæt hi ða on þam eastdæle þære stowe cyrcan
arærdon: and þam apostole petre to wurðmynte gehalgodon. and
þærbinnon sancte marian. and iohanne þam fulluhtere weofod asetton;
 506.22. Þa æt nextan sende se biscop to þam papan. and hine
befran hu him ymbe þæs heahengles getimbrunge to donne wære;
 506.24. Se papa þysum ærende. þus geandwyrde;
 506.24. Gif mannum alyfed is þæt hi ða cyrcan þe se
heahengel sylf getimbrode halgian moton. þonne gebyrað seo halgung on þam
dæge þe he eow sige forgeaf þurh unnan þæs ælmihtigan;
 506.28. Gif þonne hwæt elles þam engle gelicige axiað his
willan on þam ylcan dæge;
 506.29. Ða ða ðeos andswaru þam biscope gecyd wæs. þa
bead he his ceastregewarum þreora daga fæsten. and bædon þa halgan
þrynnysse þæt him wurde geswutelod sum gewis beacn ymbe heora twynunge;
 506.32. Se heahengel ða michahel on þære þriddan nihte
þæs fæstenes cwæð to þam biscope on swefene;
 506.34. Nis eow nan neod þæt ge þa cyrcan halgian: ðe ic
getimbrode;
 506.35. Ic sylf hi getimbrode and gehalgode;
 508.1. Ac gað into þære cyrcan unforhtlice. and me
ætstandenum. geneosiað þa stowe æfter gewunan mid gebedum. and þu
ðær to merigen mæssan gesing: and þæt folc æfter godcundum
þeawe to husle gegange: and ic þonne geswutelige hu ic þa stowe þurh me
sylfne gehalgode;
 508.7. Hi ða sona ðæs on merigen þider mid heora offrungum
bliðe comon and mid micelre anrædnysse heora bena on þam suðdæle
ineodon;
 508.9. Efne þa hi gesawon an lang portic on þam norðdæle.
astreht fornean to þam marmanstane þe se engel on standende his fotlæste
æteowde;
 508.11. On þam eastdæle wæs gesewen micel cyrce to
þære hi stæpmælum astigon;
 508.13. Seo cyrce mid hire portice mihte fif hund manna eaðelice
befon: on hyre rymette;
 508.14. And þær stod geset wiðmiddan þæs suðwages
arwurðe weofod mid readum pælle gescryd;
 508.16. Næs þæt hus æfter manna gewunan getimbrod: ac
mid mislicum torrum gehwemmed. to gelicnysse sumes scræfes;
 508.18. Se hrof eac swilce hæfde mislice heahnysse: on sumre
stowe hine man mihte mid heafde geræcan. on sumre mid handa earfoðlice;
 508.20. Ic gelyfe þæt se heahengel mid þam geswutelode
þæt he miccle swiþor sohte. and lufode þære heortan clænnysse:
þonne ðæra stana frætwunge;
 508.22. Ðæs muntes cnol wiðutan is sticmælum mid wuda
oferweaxen: and eft sticmælum mid grenan felda oferbræded;
 508.25. Soðlice æfter þære mæssan and þam halgan
huselgange cyrde gehwa mid micclum gefean to his agenum;
 508.26. Se biscop þa þær godes þeowas gelogode. sangeras
and ræderas. and sacerdas: þæt hi dæghwomlice þær godes
þenunge mid þæslicere endebyrdnysse gefyldon. and him þær
mynsterlic botl timbrian het;
 508.30. Nis þeahhwæðere nan man to þam dyrstig þæt he
on nihtlicere tide binnon þære cyrcan cuman durre: ac on dægrede þa
godes þeowas. þærbinnon godes lof singað;
 508.33. Of þam hrofstane on norðdæle þæs halgan
weofodes yrnð dropmælum swiðe hluttor wæter and wered: þæt
gecigdon þa ðe on þære stowe wunedon stillam. þæt is dropa;
 510.1. Ðær is ahangen sum glæsen fæt mid sylfrenre
racenteage: and þæs wynsuman wætan onfehð;
 510.2. Ðæs folces gewuna is þæt hi æfter þam halgan
huselgange stæpmælum to þæm fæte astigaþ and þæs
heofonlican wætan onbyrigað;
 510.4. Se wæta is swiðe wynsum on swæcce. and swiðe
halwende on hrepunge;
 510.6. Witodlice forwel menige æfter langsumum fefere and
mislicum metrumnyssum þurh ðyses wætan þigene hrædlice heora
hæle brucað;
 510.8. Eac swilce on oþrum gemetum ungerime untruman þær
beoð oft and gelome gehælede. and menigfealde wundra þurh ðæs
heahengles mihte þær beoð gefremode. and þeah swiðost on þisum
dæge. þonne ðæt folc of gehwylcum leodscipe þa stowe geneosiað.
and þæs engles andwerdnys mid sumum gemete þær swiþor bið:
þæt ðæs apostoles cwyde beo lichamlice gefylled. þæt þæt he
gastlice gecwæð;
 510.15. He cwæð þæt englas beoð to þeninggastum fram
gode hider on worulde asende. þæt hi beon on fultume his gecorenum.
þæt hi þone ecan eþel onfon mid him;
 510.19. <foreign>EVANGELIVM</foreign>;
 510.20. <foreign>Acesserunt ad iesum discipuli dicentes. quis putas maior
est in regno caelorum et reliqua</foreign>;
 510.22. Ðis dægþerlice godspel cwyð þæt drihtnes
leorningcnihtas to him genealæhton þus cweþende;
 510.23. La leof hwa is fyrmest manna on heofonan rice? Se Hælend
þa. him to clypode. sum gehwæde cild. and het hit standan him tomiddes.
and cwæð;
 510.25. <foreign>Matt 18</foreign> Soð ic eow secge. ne fare ge into heofonan rice
buton ge beon awende. and gewordene swa swa cild;
 510.25. <foreign>Matt 18</foreign> Witodlice se þe hine sylfne geeadmet swa swa
þis cild. he bið mære on heofonan rice;
 510.25. <foreign>Matt 18</foreign> And se þe underfehð ænne swilcne lytling
on minum naman. he underfecð me sylfne;
 510.25. <foreign>Matt 18</foreign> Se þe geæswicað anum þyssera lytlinga
þæra þe on me gelyfað: selre him wære þæt his swura wære
getiged to anum cwyrnstane. and he swa wurde besenct on deopre sæ;
 510.25. <foreign>Matt 18</foreign> Wa middanearde for æswicungum;
 510.25. <foreign>Matt 18</foreign> Neod is þæt æswicunga cuman. þeah wa
þam men þe æswicunga of cumað;
 510.25. <foreign>Matt 18</foreign> Gif þin hand oððe þin fot þe
æswicige: aceorf of þæt lim and wurp fram þe;
 510.25. <foreign>Matt 18</foreign> Betere þe bið þæt ðu wanhal oððe
healt fare to þam ecan life: þonne ðu mid eallum limum beo asend to ecum
fyre;
 510.25. <foreign>Matt 18</foreign> Gif þin eage þe æswicige. hola hit ut. and
wurp fram þe;
 510.25. <foreign>Matt 18</foreign> Selre þe bið anegede faran to heofonan rice.
þonne mid twam eagum beon aworpen on ecere susle;
 510.25. <foreign>Matt 18</foreign> Behealdað: þæt ge ne forseon ænne
þyssera lytlinga;
 510.25. <foreign>Matt 18</foreign> Ic secge eow þæt heora englas symle geseoð
mines fæder ansyne. se ðe on heofonum is;
 510.26. Hægmon trahtnað. þis godspel. and seið hu ðæs
caseres tolleras axodon petre. þone apostol. þa ða hi geond ealne
middaneard þam casere tol gegaderodon;
 510.28. Hi cwædon;
 510.29. Wyle eower lareow crist ænig toll syllan;
 510.29. Ða cwæð petrus þæt he wolde;
 510.30. Ða mid þam þe petrus wolde befrinan þam hælende.
þa forsceat se hælend hine þe ealle þing wat þus cweðende;
 510.32. Hwæt þincðe petre. æt hwam nimað eorðlice
cyningas gafol oððe tol æt heora gesiblingum oððe ælfremedum?
petrus cwæð;
 510.34. Æt ælfremedum;
 512.1. Se Hælend cwæð;
 512.1. Hwæt la: sind heora siblingas frige? ðe læs þe we
hi æswician: ga to þære sæ and wurp ut þinne angel. and þone
fisc þe hine hraðost forswylhð geopena his muð. þonne findst þu
ðæron ænne gyldenne wecg nim þone and syle to tolle for me. and for
þe;
 512.6. Þa for þam intingan. þe he cwæð syle for me and
for þe: wendon ða oþre apostolas þæt petrus wære fyrmest. and
axodon þa þone hælend hwa wære fyrmest manna on heofenan rice;
 512.9. Ða wolde se hælend heora dwollican geþohtas mid
soðre eadmodnysse gehælan. and cwæð ðæt hi ne ne mihton becuman
to heofonan rice. buton hi wæron swa eadmode and swa unscæþðie swa
ðæt cild wæs. þe he him to clypode;
 512.13. Bilewite cild ne gewilnað oþra manna æhta: ne
wlitiges wifes: þeah ðe hit beo gegremod. hit ne hylt langsume
ungeþwærnysse to þam ðe him derode: ne hit ne hiwað mid wordum
þæt hit oþer ðence and oðer sprece;
 512.16. Swa eac sceolon godes folgeras þæt sind þa
cristenan. habban ða unscæððinysse. on heora mode. þe cild hæfð
on ylde;
 512.19. Se Hælend cwæð;
 512.19. Soð ic eow secge. ne becume ge to heofenan rice. buton ge
beon awende. and gewordene swa swa lytlingas;
 512.21. Ne bebead he his gingrum. þæt hi on lichaman cyld
wæron: ac þæt hi heoldon bilewitra cyldra unscæððignysse. on
heora þeawum;
 512.23. On sumere stowe he cwæð þa ða him man to bær
cild to bletsienne. and hys gyngran þæt bemændon: geþafiað þæt
ðas cild to me cumon: swilcera is soðlice heofonan rice;
 512.26. Be þysum manode se apostol paulus. his underþeoddan.
and cwæð;
 512.27. Ne beo ge cild on andgite: ac on yfelnyssum: beoð on
andgite fullfremede. se hælend cwæð. swa hwa swa hine sylfne geeadmet.
swa swa ðis cild. he bið fyrmest on heofonan rice;
 512.30. Uton habban þa soðan eaddmodnysse on urum life: gif we
willað habban þa healican geþingcðe on godes rice: swa swa se hælend
cwæð;
 512.33. Ælc þæra þe hine onhefð bið geeadmet: and se
ðe hine geeadmet he bið ahafen;
 512.34. Se hæfð bilewites cildes unscæððignysse þe
him sylfum mislicað to ðy þæt he gode gelicige and he bið swa miccle
wlitegra ætforan godes gesihðe. swa he swiþor ætforan him sylfum
eadmodre bið;
 514.2. Se þe underfehð ænne swilcne lytling on minum naman.
he underfehð me sylfne;
 514.4. Eallum godes þearfum man sceal weldæda þenian: ac
þeah swiþost þam eadmodum and liðum þe mid heora lifes þeawum
cristes bebodum geþwæriað: for þan him bið geþenod mid his
þearfena þenunge and he sylf bið underfangen on heora anfencge;
 514.9. He cwæð eac on oþre stowe;
 514.9. Se þe witegan underfehð. he hæfð witegan mede;
 514.10. Se þe rihtwisne underfehð. he hæfð rihtwises
mannes edlean;
 514.11. Ðæt is se þe witegan. oððe sumne rihtwisne godes
þeow underfehð. and him for godes lufon bigwiste. foresceawað. þonne
hæfð he swa micele mede his cystignysse æt gode swylce he him sylf
witega wære oððe rihtwis godes ðeow;
 514.15. Se þe geæswicað anum þyssera lytlinga þe on me
gelyfað selre him wære þæt him wære getiged an ormæte cwyrnstan
to his swuran. and he swa wurde on deoppre sæ besenced;
 514.18. Se æswicað oþrum þe hine on godes dæle
beswicð þæt his sawul forloren beo;
 514.19. Se cwyrnstan þe tyrnð singallice and nænne færeld
ne þurhtihð getacnað woruldlufe þe on gedwyldum hwyrftlað and
nænne stæpe on godes wege ne gefæstnað: be swylcum cwæð se
witega;
 514.23. Ða arleasan turniað on ymbhwyrfte;
 514.23. Se þe genealæcð halgum hade on godes gelaðunge.
and syððan mid yfelre tihtinge oððe mid leahterfulre drohtnunge oþrum
yfele bysnað and heora ingehid towyrpð þonne wære him selre þæt
he on woruldlicere drohtnunge ana losode;
 514.27. Þonne he on halgum hiwe oþre mid him þurh his
þwyrlicum ðeawum to forwyrde getuge;
 514.30. Wa middanearde for æswicungum. middaneard is her
gecweden. þa ðe þysne ateorigendlican middaneard lufiað swiþor
þonne þæt ece lif. and mid mislicum swicdomvm hi sylfe and oþre
forpærað;
 514.33. Neod is þæt æswicunga cuman: þeahhwæðere. wa
þam men þe hi of cumað;
 514.34. Ðeos woruld is swa mid gedwyldum afylled þæt heo ne
mæg beon buton æswicungum. and þeah wa þam men þe oðerne æt
his æhtum oððe æt his feore beswicð: and þam bið wyrse þe mid
yfelum. tihtingum oþres mannes sawle to ecum forwyrdum beswicð;
 516.4. Gif þin hand oððe þin fot þe æswicie. ceorf of
þæt lim and awurp fram þe;
 516.5. Ðis is gecweden æfter gastlicre getacnunge: na æfter
lichamlicre gesetnysse;
 516.6. Ne bebead god nanum men þæt he his leoma awyrde;
 516.7. Seo hand getacnað urne nydbehefan freond. þe us
dæighwamlice mid weorce and fultume ure neoda deð: ac þeah gif swilc
freond us fram godes wege gewemð: þonne bið us selre þæt we his
flæsclican lufe fram us aceorfon. and mid twæminge awurpan. þonne we
þurh his yfelan tihtinge samod mid him on ecum forwyrde befeallon;
 516.13. Eallswa is be þam fet. and be þam eagan;
 516.13. Gif hwilc sibling þe bið swa deorwurðe swa þin
eage. and oþer swa behefe swa þin hand: and sum swa geþensum swilce þin
agen fot: gif hi þonne ðe þwyrlice tihtað to þinre sawle forwyrde:
þonne bið þe selre þæt þu heora geþeodrædene forbuge þonne
hi ðe forð mid him to þam ecum forwyrde gelædon;
 516.19. Behealdað þæt ge ne forseon ænne of þysum
lytlingum;
 516.20. Se þe bepæcð ænne godes þeowena he
geæbilihð þone hlaford. swa swa he sylf þurh his witegan cwæð: se
þe eow hrepað hit bið me swa egle swilce he hreppe mines eagan seo;
 516.24. Ic secge eow þæt heora englas symle geseoð mines
fæder ansyne se þe on heofonum is;
 516.25. Mid þysum wordum is geswutelod þæt ælcum
geleaffullum menn is engel to hyrde geset þe hine wið deofles syrewungum
gescylt. and on halgum mægnum gefultumað. swa swa se sealmscop be
gehwylcum rihtwisum cwæð. god bebead his englum. be ðe. þæt hi ðe
healdon and on heora handum hebbon þy læs þe þu æt stane þinne
fot ætspurne;
 516.31. Micel wurðscipe cristenra manna þæt gehwylc hæbbe
fram his acennednysse him betæhtne engel to hyrdrædene swa swa be þam
apostole petre awriten is þa ða se engel hine of þam cwearterne
gelædde. and he to his gefervm becom. and cnuciende inganges bæd. þa
cwædon þa geleaffullan nis hit na petrus þæt ðær cnucað. ac is
his engel;
 518.2. Ða englas soðlice ðe god gesette to hyrdum his
gecorenum hi ne gewitað næfre fram his andwerdnysse: for þan ðe god is
æighwar. and swa hweder swa þa englas fleoð. æfre hi beoð binnon
his andwerdnysse. and his wuldres brucað;
 518.5. Hi bodiað ure weorc and gebedu þam ælmihtigum þeah
ðe him nan þing digle ne sy. swa swa se heahengel raphahel cwæð to
þam godes menn tobian. þa þa ge eow gebædon. ic offrode eowere gebedu
ætforan gode;
 518.10. Seo ealde æ. segð us þæt heahenglas sind gesette
ofer gehwylcum leodscipum þæt hi þæs folces gyman ofer þam oþrum
englum: swa swa moyses on þære fiftan bec þære ealdan æ þysum
wordum geswutelode;
 518.13. Ða ða se healica god todælde. and tostencte adames
ofspring. þa sette he ðeoda gemæru. æfter getele his engla;
 518.15. Ðysum andgite geþwærlæhð. se witega danihel on
his witegunge;
 518.16. Sum godes engel spræc to danihele. embe þone
heahengel. þe perscisce þeode bewiste and cwæð;
 518.18. Me com to se heahengel greciscre þeode ealdor: and nis
heora nan min gefylsta buton michael ebreisces folces ealdor;
 518.20. Efne nu michahel an þæra fyrmestra ealdra com me to
fultume and ic wunode þær wið ðone cyning perscisre þeode;
 518.22. Mid þysum wordum is geswutelod hu micele care þa
heahenglas habbað heora ealdordomes ofer mancynne þa ða he cwæð.
þæt michahel him come to fultume;
 518.26. Is nu geleaflic þæt se heahengel michahel hæbbe
gymene cristenra manna: se þe wæs ebreiscan folces ealdor. þa hwile ðe
hi on god belyfdon and þæt he geswutelode þa ða he him sylfum cyrcan
getimbrode betwux geleaffulre þeode on þam munte gargano swa swa we hwene
ær ræddon;
 518.30. Ðæt is gedon be godes fadunge þæt se mæra
heofonlica engel beo singallice cristenra manna gefylsta on eorþan and
þingere on heofenum to þam ælmihtigum gode: se þe leofað and rixað
a on ecnysse AMEN;

END_TEXT
START_TEXT

ÆCHom I, 35
B1.1.37.
Twenty-first Sunday after Pentecost: Text from Clemoes 1955-6, 520-34.



 520.1. <foreign>DOMINICA 21 POST PENTECOSTEN loquebatur iesus cum
discipulis suis in parabolis dicens</foreign>;
 520.4. DRIHTEN wæs sprecende on sumere tide to his apostolum mid
bigspellum þus cweþende;
 520.5. Heofenan rice is gelic sumum cyninge þe worhte his suna
gifte;
 520.6. Ða sende he his bydelas to gelaðigenne his
underþeoddan to þam giftum: ac hi noldon cuman;
 520.7. <foreign>Matt 22</foreign> ða sende he eft oþre bydelas. and cwæð;
 520.7. <foreign>Matt 22</foreign> Secgað ðam gelaðedum: efne ic gearcode mine
god. ic ofsloh mine fearras and gemæste fugelas. and ealle mine þing eow
gearcode cumað to þam gyftum;
 520.7. <foreign>Matt 22</foreign> Hi soðlice hit forgymeleasodon. and ferdon sume
to heora tunum. sume to heora ceape. sume eac gelæhton þa ærendracan.
and mid teonan hi gewæhton and ofslogon;
 520.7. <foreign>Matt 22</foreign> Hwæt se cyning þa swiðlice yrsode þa ða
he þæt geaxode. and sende his here to. and þa manslagan fordyde. and
heora burh forbærnde;
 520.7. <foreign>Matt 22</foreign> Syððan eft he cwæð. to his þegnum;
 520.7. <foreign>Matt 22</foreign> ðas gyfta sind gearowe ac þa ðe ic
þærto gelaþode næron his wyrðe;
 520.7. <foreign>Matt 22</foreign> Farað nu to wegena utscytum. and swa hwylce swa
ge gemetað. laþiað to þisum gyftum;
 520.7. <foreign>Matt 22</foreign> hi þa ferdon geond wegas. and gegaderodon ealle
þa ðe hi gemetton yfele and gode. and gesetton þa gyftu endemes;
 520.7. <foreign>Matt 22</foreign> ða com se cyning in and sceawode þa gebeoras.
and geseah ðær ænne mannan þe næs mid gyftlicum reafe gescryd. and
cwæð him to;
 520.7. <foreign>Matt 22</foreign> þu freond. humeta dorstest þu ingan betwux
þysum gebeorum buton giftlicum reafe? He ða adumbode;
 520.7. <foreign>Matt 22</foreign> ða cwæð se cyning to his þeningmannum;
 520.7. <foreign>Matt 22</foreign> Bindað hine handum and fotum and wurpað on
þam yttrum þeostrum. þær bið wop and toþa gebit;
 520.7. <foreign>Matt 22</foreign> fela sind gelaþode: and feawa gecorene;
 520.8. We folgiað þæs papan gregories trahtnunge on
þyssere rædinge;
 520.10. Mine gebroþra ða leofostan. gelomlice ic eow sæde
þæt gehwær on halgum godspelle þeos andwerde gelaþung is gehaten
Heofonan rice;
 520.12. Witodlice rihtwisra gegaderung is gecweden heofenan rice;
 520.13. God cwæð þurh his witegan;
 520.14. Heofon is min setl;
 520.14. Salomon cwæð. rihtwises mannes sawul is wisdomes
setl;
 520.14. Paulus se apostol cwæð þæt crist is godes miht
and godes wisdom;
 520.15. Swutelice we magon understandan þæt gehwylces
rihtwises mannes sawul is heofon. þonne crist is godes wisdom. and rihtwises
mannes sawul is þæs wisdomes setl. and seo heofon is his setl;
 520.19. Be þisum cwæð se sealmscop. Heofonas cyþað godes
wuldor;
 520.20. Godes bydelas he het heofonas;
 520.20. Eornostlice haligra manna gelaþung is heofenan rice. for
þan ðe heora heortan ne beoð begriwene on eorþlicum gewilnungum: ac hi
geomeriað to þam upplican. and god nu geu rixað on him swa swa on
heofenlicum wunungum;
 520.25. Se cyning þe worhte his suna gifta is god fæder þe
ða halgan gelaþunge geþeodde his bearne þurh gerino his
flæsclicnysse;
 520.27. Seo halige gelaþung is cristes bryd: þurh ða he
gestrynð dæighwomlice gastlice bearn: and heo is ealra cristenra manna
moder. and þeahhwæþere ungewemmed mæden;
 520.30. Ðurh geleafan and fulluhte we beoð gode gestrynede. and
him to gastlicum bearnum gewiscede. þurh cristes menniscnysse and þurh gyfe
þæs helgan gastes God sende his ærendracan. þæt he gehwylce to
þyssum gyftum gelaþode;
 522.1. Æne he sende. and eft: for þan ðe he sende his
witegan þe cyddon his suna menniscnysse towearde: and he sende eft syððan
his apostolas þe cyddon his tocyme gefremmedne swa swa ða witegan hit ær
gewitegodon;
 522.4. Ða ða hi noldon cuman to þam gyftum. þa sende he eft
þus cweðende: secgað þam gelaðodon: efne ic gegearcode mine god ic
ofsloh mine fearras. and mine gemæstan fugelas and ealle mine þing ic
gearcode cumað to þam gyftum;
 522.9. Ða fearras getacniað þa heahfæderas þære
ealdan æ þe moston þa beleafe þære ealdan æ on fearres wisan
heora fynd ofslean;
 522.11. Hit is þus awriten on þære ealdan æ lufa þinne
freond. and hata ðinne feond;
 522.12. Þus wæs alyfed þam ealdum mannum þæt hi moston
godes wiþerwinnan and heora agene fynd mid stranglicere mihte ofsittan. and
mid wæpne acwellan: ac se ylca god þe ðas leafe sealde þurh moyses
gesetnysse ær his tocyme. se ylca eft þa ða he sylf þurh menniscnysse
to middanearde com. awende þone cwyde þus cweþende;
 522.18. Ic bebeode eow. lufiað eowre fynd. and doð tela þam
þe eow hatiað. and gebiddað for eowerum ehterum þæt ge beon bearn
þæs heofonlican fæder. se þe læt his sunnan scinan ofer gode and
yfele. and he sylð renscuras and wæstmas rihtwisum and unrihtwisum;
 522.22. Hwæt getacniað þa fearras buton fæderas þære
ealdan æ;
 522.23. Hwæt wæron hi buton fearra gelican þa ða hi mid
leafe þære ealdan æ heora fynd mid horne lichamlicere mihte potedon;
 522.26. Ða gemæstan fugelas getacniað þa halgan lareowas
þære niwan gecyðnysse;
 522.27. Ða sind gemæste mid gife þæs halgan gastes to
þan swiðe þæt hi wilniað þæs upplican færeldes mid fiþerum
gastlicere drohtnunge;
 522.29. Hwæt is þæt man besette his geþanc on
nyþerlicum þingum buton swilce modes hlænnys;
 522.31. Se ðe mid fodan þære upplican lufe bið gefylled he
bið swilce he sy. mid rumlicum mettum gemæst;
 522.32. Mid þyssere fætnysse wolde se sealmwyrhta beon
gemæst. þa ða he cwæð;
 522.34. Beo min sawul gefylled swa swa mid rysle and mid ungele;
 524.1. Hwæt is: mine fearras sind ofslegene. and mine
gemæstan fugelas. buton swilce he cwæde. behealdað þæra
ealdfædera drohtnunga. and understandað þæra witegena gyddunge and
þæra apostola bodunga ymbe mines bearnes menniscnysse. and cumað to
þam gyftum. þæt is cumað mid geleafan and geþeodað eow to
þære halgan gelaþunge þe is his bryd and eower moder hi hit
forgymeleasodon and ferdon sume to heora tunum sume to heora ceape;
 524.9. Se færð to his tune and forsihð godes gearcunge. se
þe ungemetlice eorðlice teolunge begæð to þan swiþe þæt he
his godes dæl forgymeleasað;
 524.11. Se færð ymbe his mangunge se þe mid gytsunge
woruldlicera gestreona cepð swiþor þonne ðæs ecan lifes welan;
 524.13. Eornostlice þonne hi sume mid eorðlicum teolungum
ungefohlice hi gebysgiað. and sume mid woruldlicum hordum. þonne ne magon
hi for þære bysga smeagan ymbe þæs hælendes menniscnysse. and eac
him bið swiðe hefigtyme geþuht þæt hi heora þeawas be his regole
geemnettan;
 524.18. Sume eac beoð swa þwyrlice gemodode þæt hi ne
magon godes bodunge gehyran. ac mid ehtnysse godes bydelas geswencað swa swa
þæt godspel herbæftan cweð;
 524.21. Sume hi gelæhton þa bydelas and mid teonan gewæhton
and ofslogon;
 524.22. Ac se cyning þa ða he þis geaxode sende his here to
and þa manslagan fordyde and heora burh forbærnde;
 524.25. Ða manslagan he fordyde. for þan ðe he þa arleasan
ehteras hreowlice acwealde: swa swa we gehwær on martyra þrowungum
rædað;
 524.27. Nero se wælhreowa casere het ahon petrum. and paulum
beheafdian: ac he wearð færlice of his rice aflymed. and hine wulfas
totæron;
 524.29. Herodes beheafdode þone apostol iacob and petrum gebrohte
on cwearterne. ac god hine ahredde of his hæftnede. and þa ða se cyning
smeade hu he of þam cwearterne come. þa æfter þan him com to godes
engel and hine to deaðe gesloh;
 524.33. Astriges se indisca cyning þe bartholomeum ofsloh awedde.
and on þam wodan dreame gewat;
 524.35. Ealswa egeas þe andream ahencg. þærrihte on wodan
dreame geendode;
 526.1. Langsum bið us to gereccenne ealra þæra arleasra
ehtera geendunga: hu gramlice se ælmihtiga god his halgena þrowunga on him
gewræc;
 526.3. Ðæt godspel cwyð. þæt he heora burh
forbærnde. for þan þe hi beoð ægðer ge mid sawle ge mid lichaman
on ecere susle forbærnde;
 526.6. He sende his here to: for þan ðe he þurh his englas
þa manfullan fordeð;
 526.7. Hwæt sind þæra engla werod buton here. þæs
heofonlican cyninges: he is gehaten dominus sabaoð þæt is heres hlaford
oððe weroda drihten;
 526.10. Se cyning cwæð ða to his þegnum;
 526.10. Ðas gyfta sind gearowe: ac þa ðe ic þærto
gelaðode næron his wyrðe: farað nu to wega utscytum and swa hwylce swa
ge gemetað laþiað to þam gyftum;
 526.13. Wegas sind mislice manna dæda: utscytas þæra wega
sind ateorunge woruldlicra weorca. and þa forwel oft becumað to gode þe
on eorðlicum weorcum hwonlice speowð;
 526.16. Hwæt ða ðæs cyninges ærendracan ferdon geond
wegas gadrigende ealle þa ðe hi gemetton ægðer ge yfele ge gode and
gesetton þa gifta endemes;
 526.18. On þyssere andwerdan gelaðunge sind gemengde yfele and
gode: swa swa clæne corn mid fulum coccele: ac on ende þyssere worulde se
soða dema hæt his englas gadrian þone coccel byrþenmælum and
awurpan into ðam unadwæscendlicum fyre;
 526.23. Byrþenmælum hi gadriað þa synfullan fram þam
rihtwisum. þonne ða manslagan beoð togædere getigede innon þam
hellicum fyre. and sceaþan mid sceaþum. gytseras mid gytserum. forliras mid
forlirum. and swa gehwylce manfulle geferan on þam ecum tintregum samod
gewriþene cwylmiað: and se clæna hwæte bið gebroht on godes berne
þæt is þæt ða rihtwisan beoð gebrohte to þam ecan life:
þær ne cymð storm ne nan unweder þæt ðam corne derie;
 526.30. Ðonne ne beoð þa godan nahwar buton on heofenum. and
þa yfelan nahwar buton on helle;
 526.33. Mine gebroþra gif ge gode sind þonne sceole ge emlice
wiþercorenra manna yfelnysse forberan: swa lange swa ge on þisum andweardan
life wuniað: ne bið se god se þe yfelne forberan nele;
 528.2. Be þisum cwæð godes stemn: to þam witegan
ezechiel;
 528.3. Ðu mannes bearn. ungeleaffulle. and yfeltihtende sind mid
þe and þu wunast mid þam wyrstan wyrmcynne;
 528.5. Eft paulus se apostol geleaffulra manna lif herode. and
getrymde þus tihtende;
 528.6. Gewuniað betwux þwyrum mancynne: scinað betwux þam
swa swa steorran. lifes word healdende;
 528.9. Se cyning eode inn. and gesceawode þa gebeoras. þa
geseah he þær ænne mann þe næs gescryd mid gyftlicum reafe;
 528.11. Þæt giftlice reaf getacnað þa soþan lufe godes
and manna;
 528.12. Þa lufe ure scyppend us geswutelode þurh hine sylfne
þa ða he gemedemode þæt he us fram þam ecan deaþe mid his
deorwurþan blode alysde: swa swa iohannes se godspellere cwæð;
 528.15. Swa swiþe lufode god þysne middaneard þæt he his
ancennedan sunu sealde for us;
 528.16. Se godes sunu þe ðurh lufe to mannum becom. gebicnode
on þam godspelle þæt ðæt giftlice reaf getacnode þa soþan
lufe;
 528.18. Ælc þæra þe mid geleafan and fulluhte to gode
gebihð he cymð to þam gyftum: ac he ne cymð na mid gyftlicum reafe gif
he þa soþan lufe ne hylt;
 528.21. Witodlice ge geseoð þæt gehwam sceamað gif he
gelaðod bið to woruldlicum gyftum þæt he waclice gescryd cume to
þære scortan blisse;
 528.23. Ac micele mare sceamu bið þam ðe mid horium reafe
cymð to godes gyftum þæt he for his fulum gyrelan fram þære ecan
blisse ascofen beo. into ecum þeostrum;
 528.26. Swa swa reaf wlitegað þone man lichamlice: swa eac seo
soðe lufu wlitegað ure sawle. mid gastlicere fægernysse;
 528.28. Ðeah se mann hæbbe. fullne geleafan. and ælmessan
wyrce. and fela to gode gedo eal him bið ydel swa hwæt swa he deð buton
he hæbbe soþe lufe to gode and to eallum cristenum mannum;
 528.31. Seo is soð lufu þæt gehwa his freond lufie on gode.
and his feond for gode;
 528.32. Dæghwamlice gæð se heofonlica cyning into þam
gyftum þæt is into his gelaþunge and sceawað hwæþer we beon mid
þam gyftlicum reafe innan gescrydde: and swa hwylcne swa he gemet butan
soþre lufe ðone he befrinð mid graman þus cweþende;
 530.2. Ðu freond humeta dorstest ðu gan to minre gearcunge
buton gyftlicum reafe? freond he hine het. and þeah awearp fram his
gebeorum;
 530.4. Freond he wæs ðurh geleafan. and wiþercora þurh
weorce;
 530.5. He þærrihte adumbode: for þan ðe æt godes dome
ne bið nan beladung ne wiþertalu: ac se dema þe wiðutan þreað. is
gewita his ingehides wiðinnan;
 530.8. Ðeah ðe hwa þa soþan lufe gyt fulfremedlice
næbbe. ne sceal he ðeah his sylfes geortruwian: for þan ðe se witega
be swylcum cwæð to gode;
 530.10. Min drihten þine eagan gesawon mine unfulfremednysse. and
on þinre bec ealle sind awritene;
 530.13. Se cyning cwæð to his þegenum bindað þone
misscryddan. handum and fotum and wurpað into þam yttrum þeostrum
þær bið wop and toþa gebit;
 530.15. Ða handa and þa fet ðe nu ne beoð gebundene mid
godes ege fram þwyrlicum weorcum. hi beoð ðonne þurh strecnysse godes
domes fæste gewriþene;
 530.18. Ða fet þe nellað untrumne geneosian. and þa handa
þe nan ðing þearfum ne syllað þa beoð ðonne mid wite gebundene:
for þan ðe hi sind nu sylfwilles fram godum weorcum gewriþene;
 530.21. Se misscrydda wæs aworpen on þam yttrum þeostrum;
 530.22. Ða inran þeostra sind þære heortan blindnyss: þa
yttran þeostru is seo swearte niht þære ecan genyþerunge;
 530.24. Se fordemda þonne ðrowað on þam yttrum þeostrum
neadunge for þan ðe he nu sylfwilles his lif adrihð on blindnysse his
heortan and næfð nan gemynd þæs soþan leohtes þæt is crist
þe be him sylfum cwæð;
 530.27. Ic eom middaneardes leoht: se ðe me fylið. ne gæð
he on þeostrum. ac he hæfð lifes leoht;
 530.29. On þam yttrum þeostrum bið wop. and toþa gebit;
 530.30. Ðær wepað þa eagan on þam hellicum lige þe nu
þurh unalyfedlicum gewilnungum goretende hwearftliað;
 530.31. And þa teð þe nu on oferæte blissiað sceolon
þær cearcian on þam unasecgendlicum pinungum. þe godes wiþerwinnum
gegearcod is;
 530.34. Ða eagan soðlice for swiðlicum smice tyrað: and
þa teð for micclum cyle cwaciað. for þan ðe þa wiþercoran
unacumendlice hætu þrowiað. and unasecgendlicne cyle;
 532.2. Witodlice þæt hellice fyr hæfþ unasecgendlice
hætan and nan leoht. ac ecelice byrnð on sweartum þeostrum;
 532.4. Gif hwam twynige be æriste þonne mæg he understandan
on þysum godspelle. þæt ðær bið soð ærist þær ðær
beoð eagan and teð;
 532.6. Eagan sind flæscene. and teð bænene for þan ðe
we sceolon wylle we nelle we arisan on ende þyssere worulde mid flæsce and
mid bane. and onfon edlean ealra ure dæda: oððe wununge mid gode for
godum geearnungum: oððe hellewite mid deofle for mandædum;
 532.10. Be þysum cwæð se eadiga iob;
 532.11. Ic gelyfe þæt min alysend leofað. and ic sceal on
þam endenextan dæge of eorþan arisan and eft ic beo mid minum felle
befangen. and on minum flæsce ic geseo god: ic sylf and na oþer. þæt
is nan oþer hiw þurh me. ac ic sylf hine geseo;
 532.16. Ðyses godspelles geendung is swiþe egeful;
 532.16. Fela sind gecigede and feawa gecorene;
 532.17. Efne nu ure ealra stemn clypað crist: ac ure ealra lif ne
clypað. for þan ðe manega wiðcweþað on heora þeawum þæt
ðæt hi mid heora stemne geandettað;
 532.20. Sume men habbað god angyn. sume hwile: ac hi geendiað
on yfele;
 532.21. Sume habbað yfel angin and wel geendiað þurh soþre
dædbote;
 532.22. Sume ongynnað wel and bet geendiað;
 532.23. Nu sceal gehwa hine micclum ondrædan þeah ðe he gode
drohtnunge hæbbe: and nateshwon be him sylfum gedyrstlæcan. for þan
ðe he nat hwæþer he wyrðe is into þam ecan rice;
 532.26. Ne he ne sceal be oþrum geortruwian þeah þe he on
leahtrum befealle. for þan ðe he nat þa menigfealdan welan godes
mildheortnysse;
 532.29. Cwyð nu sanctus gregorius. þæt sum broþer gecyrde
to anum mynstre þe he sylf gestaþelode: and æfter regollicre fadunge
munuchad underfeng;
 532.31. Ðam fyligde sum flæsclic broþer to mynstre: na for
gecnyrdnysse goddre drohtnunge: ac for flæsclicere lufe;
 532.33. Se gastlica broþer eallum þam mynstermunecum þearle
þurh goddre drohtnunge gelicode. and his flæsclica broðer micclum his
lifes þeawum mid þwyrnysse wiðcwæð;
 534.1. He leofode on mynstre for neode. swiðor þonne for
beterunge;
 534.2. He wæs gegafspræce. and þwyr on dædum. wel
besewen on reafe and yfel on þeawum;
 534.3. He nahte geþyld: gif hine hwa to goddre drohtnunge tihte;
 534.4. Wearð þa his lif swiþe hefityme þam gebroþrum. ac
hi hit emlice forbæron for his broþer godnysse: he ne mihte nan þing to
gode gedon: ne he nolde nan god gehyran;
 534.7. Ða wearð he færlice mid sumre coþe gestanden. and
to deaþe gebroht;
 534.9. Þa ða he to forþsiþe ahafen wæs. þa comon þa
gebroðra to þy ðæt hi his sawle becwædon;
 534.10. He læg acealdod on nyþeweardum lymum: on þam breoste
anum orþode þa gyt se gast;
 534.12. Þa gebroðru ða swa miccle geornfullicor for him
gebædon: swa micclum swa hi gesawon þæt he hrædlice gewitan
sceolde;
 534.14. He þa ferlice hrymde þus cweþende;
 534.15. Gewitað fram me: efne her is cumen an draca þe me sceal
forswelgan: ac he ne mæg for eower andwerdnysse;
 534.17. Min heafod he hæfð mid his ceaflum befangen rymað
him þæt he me leng ne geswence;
 534.18. Gif ic þysum dracan to forswelgenne geseald eom hwi sceal
ic ælcunge þrowian for eowerum oferstealle;
 534.21. Ða gebroðra him cwædon to. hwi sprecst þu mid swa
micelre orwennysse. mearca þe sylfne mid tacne þære halgan rode;
 534.23. He andwyrde be his mihte;
 534.23. Ic wolde lustbære mid tacne þære halgan rode me
bletsian: ac ic næbbe þa mihte. for þan ðe se draca me þearle
ofþrihð;
 534.25. Hwæt þa munecas þa hi astrehton mid wope to
eorþan. and ongunnon geornlicor for his hreddinge þone wealdendan god
biddan;
 534.28. Efne þa færlice awyrpte se adlia cniht. and mid
blissiendre stemne cwæð;
 534.29. Ic þancie gode: efne nu se draca þe me forswelgan wolde
is afliged þurh eowerum benum: he is fram me ascofen and standan ne mihte
ongean eowerum þingungum;
 534.32. Beoð nu mine þingeras biddende for minum synnum: for
þan ðe ic eom gearo to gecyrrenne to munuclicere drohtnunge. and woruldlice
þeawas ealle forlætan;
 534.34. His cealdan leomu þa geedcucedon and he mid ealre heortan
to gode gecyrde: and mid langsumum broce on his gecyrrednysse wearð
gerihtlæced and æt nextan on þære ylcan untrumnysse gewat;
 536.3. Ac he ne geseah þone dracan on his forðsiþe: for þan
ðe he hine oferswyðde mid gecyrrednysse his heortan;
 536.6. Ne sceole we beon ormode þeah ðe on þyssere andweardan
gelaþunge fela sindon yfele. and feawa gode: for þan ðe noes arc on
yþum þæs micclan flodes hæfde getacnunge þyssere gelaþunge. and
he wæs on nyþeweardan wid: and on ufweardan nearo;
 536.10. On þære nyþemestan bytminge wunedon þa reþan
deor and creopende wyrmas. On oðre fleringe wunedon fugelas. and clæne
nytenu On þære þriddan fleringe wunede noe mid his wife and his þry
suna mid heora þrim wifum;
 536.14. On þære bytminge wæs se arc rum þær ða
reþan deor wunodon: and wiðufan genyrewed þer þæra manna wunung
wæs: for þan ðe seo halige gelaðung on flæsclicum mannum is swiðe
brad. and on gastlicum nearo;
 536.18. Heo tospræt hire bosm þær ðær ða reþan
wuniað on nitenlicum þeawum: and heo is genyrewed. on þone ende þe ða
gesceadwisan wuniað. on gastlicum þeawum drohtniende. for þan swa hi
haligran beoð on þyssere andweardan gelaþunge swa heora læs bið;
 536.22. Micele ma is þæra manna þe lybbað be agenum
lustum: þonne ðæra sy þe heora lifes þeawas æfter godes bebodum
gerihtlæcað;
 536.24. Ðeahhwæþere symle bið haligra manna getel geeacnod
þurh arleasra manna wanunge;
 536.26. Nis þæt getel godes gecorenra lytel: swa swa crist on
oþre stowe cwæð. manega cumað fram eastdæle and fram westdæle
and sittað mid þam heahfædere. abrahame. and isaac. and iacob. on
heofenan rice;
 536.29. Eft se sealmwyrhta be godes gecorenum cwæð;
 536.30. Ic hi getealde. and heora getel is mare þonne
sandceosol;
 536.31. On þysum andweardan life sind þa gecorenan feawa
geþuhte ongean getele þæra wiþercorenra: ac þonne hi to þam ecan
life gegaderode beoð. heora getel bið swa menigfeald þæt hit
oferstihð be þæs witegan cwyde sandceosles gerim;
 538.1. Læd us metoda god to getele þinra gecorenra halgena
into þære ecan blisse þines rices. þe ðu gearcodest fram frymþe
middaneardes þe lufiendum. þu ðe leofast and rixast mid þam ecan
fæder and halgum gaste on ealra worulda woruld. AMEN;

END_TEXT
START_TEXT

ÆCHom I, 36
B1.1.38.
All Saints: Text from Clemoes 1955-6, 535-51.



 538.6. <foreign> KALENDE NOVEMBRIS NATALE OMNIVM SANCTORVM </foreign> HALIGE
lareowas ræddon þæt seo geleaffulle gelaþung þisne dæg eallum
halgum to wurðmynte mærsie. and arwurþlice freolsie. for þan ðe hi
ne mihton heora ælcum synderlice freolstide gesettan ne nanum men on
andwerdum life nis heora ealra nama cuð swa swa iohannes se godspellere on
his gastlicere gesihþe. awrat þus cweþende;
 538.14. Ic geseah swa miccle meniu swa nan man geriman ne mæg of
eallum þeodum. and of ælcere mægðe standende ætforan godes
þrymsetle ealle mid hwitum gyrelum gescrydde healdende palmtwigu on heora
handum and sungon mid hluddre stemne;
 538.18. Sy hælu urum gode þe sit ofer his þrymsetle;
 538.19. And ealle englas stodon on ymbhwyrfte his þrymsetles and
aluton to gode þus cweþende;
 538.20. Sy urum gode bletsung. and beorhtnys. wisdom. and
þancung. and wurðmynt. and strencð on ealra worulda woruld. AMEN;
 538.23. Godes halgan sind englas. and men;
 538.23. Englas sind gastas buton lichaman. þa gesceop se
ælmihtiga wealdend on micelre fægernysse him sylfum to lofe and to wuldre
and wurþmynte his mægenþrymme on ecnysse;
 538.26. Be þam we forhtiað fela to sprecenne. for þan ðe
gode anum is to gewitenne hu heora ungesewenlice gecynd buton ælcere
besmitennysse oððe wanunge on ecere hluttornysse þurhwunað;
 538.30. Ðeahhwæðere we oncnawað on halgum gewritum
þæt nigon engla werod sind wuniende on heofonlicum þrymme þe næfre
nane synne ne gefremodon. þæt teoðe werod þurh modignysse losode and
to awyrigedum gastum behwyrfede wurdon. and ascofene of heofenlicere myrhðe.
into hellicere susle;
 540.6. Soðlice sume þæra haligra gasta þe mid heora
scyppende þurhwunedon to us asende cumað and towearde þing cyþað;
 540.8. Sume hi wyrcað be godes dihte tacna and gelomlice wundra
on middanearde;
 540.9. Sume hi sind ealdras gesette þam oþrum englum to
gefyllenne þa godcundlican gerynu;
 540.10. Ðurh sumum geset god. and toscæt his domas;
 540.11. Sume hi sind swa micclum to gode geþeodde þæt nane
oðre him betweonan ne sind. and hi ðonne on swa micclan maran lufe byrnende
beoð swa micclum swa hi godes beorhnysse scearplicor sceawiað;
 540.14. Nu is þes dæg þysum englum arwurþlice gehalgod and
eac þam halgum mannum þe ðurh micclum geþingþum fram frymþe
middaneardes gode geþugon;
 540.17. Of þisum wæron ærest heahfæderas eawfæste.
and wuldorfulle weras on heora life. witegena fæderas. þæra gemynd ne
bið forgyten. and heora nama þurhwunað on ecnysse. for þan ðe hi
wæron gode gecweme. þurh geleafan. and rihtwisnysse. and gehyrsumnysse;
 540.21. Þysum fyligð þæra witegena gecorennys;
 540.22. Hi wæron godes gesprecan. and þam he æteowode his
digelnysse. and hi onlihte mid gife þæs halgan gastes. swa þæt hi
wiston þa toweardan þing and mid witigendlicere gyddunge bodedon;
 540.25. Witodlice þa gecorenan witegan mid manegum tacnum and
forebicnungum on heora life scinende wæron;
 540.27. Hi gehældon manna untrumnysse. and deadra manna lic to
life arærdon;
 540.28. Hi eac for folces þwyrnysse heofenan scuras oftugon. and
eft miltsiende getiþodon;
 540.30. Hi heofodon folces synna. and heora wrace mid him sylfum
forscytton;
 540.31. Cristes menniscnysse. and his þrowunge. and æriste.
and upstige. and þone micclan dom. þurh ðone halgan gast gelærede hi
witegodon;
 540.34. On þære niwan gecyðnysse forðstop iohannes se
fulluhtere se þe mid witegunge cristes tocyme bodade. and eac mid his fingre
hine gebicnode;
 542.2. Betwux wifa bearnum ne aras nan mærra man þonne is
iohannes se fulluhtere;
 542.4. Ðisum godes cempan geþwærlæcð þæt
twelffealde getel cristes apostola. þa he sylf geceas him to leorningcnihtum
and hi mid rihtum geleafan. and soþre lare geteah. and eallum þeodum to
lareowum gesette. swa þæt se sweg heora bodunge ferde geond ealle
eorþan. and heora word becomon to gemærum ealles ymbhwyrftes;
 542.9. To þysum twelf apostolum cwæð se ælmihtiga
hælend. ge sind middaneardes leoht scine eower leoht swa ætforan mannum
þæt hi geseon eowere godan weorc and wuldrion eowerne fæder þe on
heofenum is;
 542.12. Ge sind mine frynd and ic cydde eow swa hwæt swa ic
æt minum fæder gehyrde;
 542.14. Eornostlice drihten forgeaf þa mihte his twelf apostolum
þæt hi ða ylcan wundra worhton þe he sylf on middanearde gefremode:
and swa hwæt swa hi bindað ofer eorþan þæt bið gebunden on
heofenum and swa hwæt swa hi unbindað ofer eorþan þæt bið
unbunden on heofenum;
 542.19. Eac he him behet mid soðfæstum behate þæt hi on
þam micclum dome ofer twelf domsetlum sittende beoð to demenne eallum
mannum þe æfre on lichaman lif underfengon;
 542.23. Æfter þam apostolican werode we wurþiað þone
sigefæstan heap godes cyþera þe þurh mislicum tintregum cristes
þrowunge werlice geefenlæhton. and þurh martyrdome þæt upplice rice
geferdon;
 542.26. Sume hi wæron mid wæpnum ofslegene: sume on lige
forswælede;
 542.27. Oþre mid swipum ofbeatene. oþre mid stengum
þurhðyde;
 542.28. Sume on hengene gecwylmede. sume on widdre sæ besencte;
 542.29. Oþre cuce behylde. oþre mid isenum clawum totorene;
 542.30. Sume mid stanum ofhrorene. sume mid winterlicum cyle
geswencte. sume mid hungre gecwylmede;
 542.32. Sume handum and fotum forcorfene folce to wæfersyne for
geleafan and halgum naman hælendes cristes;
 542.33. Ða sind þa sigefæstan godes frynd þe ðæra
forscyldgodra ealdormanna hæse forsawon. and nu hi sind gewuldorbeagode mid
sige heora þrowunga on ecere myrhþe;
 544.1. Hi mihton beon lichamlice acwealde ac hi ne mihton fram gode
þurh nanum tintregum beon gebigede;
 544.3. Heora hiht wæs mid undeadlicnysse afylled þeah þe hi
ætforan mannum getintregode wæron;
 544.5. Hi wæron scortlice gedrehte. and langlice gefrefrode. for
þan þe god heora afandode swa swa gold on ofene. and he afunde hi him
wyrþe. and swa swa halig offrung he hi underfeng to his heofenlicum rice;
 544.9. Æfter ablunnenre ehtnysse reþra cyninga and
ealdormanna. on siblicere drohtnunge godes gelaþunge. wæron halige
sacerdas gode þeonde;
 544.11. Þa mid soþre lare and mid halgum gebysnungum folces men
to gode symle gebigdon;
 544.12. Heora mod wæs hluttor and mid clænnysse afylled. and
hi mid clænum handum gode ælmihtigum æt his weofode þenodon
mærsiende þa halgan gerynu cristes lichaman and his blodes;
 544.16. Eac hi offrodon hi sylfe gode liflice onsægednysse buton
womme oððe gemencgednysse þwyrlices weorces;
 544.17. Hi befæston godes lare heora underþeoddum to
unateorigendlicum gafole. and heora mod mid þreatunge and bene and micelre
gymene to lifes wege gebigdon and for nanum woruldlicum ege godes riht ne
forsuwodon;
 544.21. And þeah ðe hi swurdes ehtnysse ne gefreddon þeah
þurh heora lifes geearnungum. hi ne beoð martyrdomes bedælede: for þan
ðe martyrdom bið gefremmed na on blodes gyte anum ac eac swilce on synna
forhæfednysse and on bigencge godes beboda;
 544.26. Ðysum fyligð ancersetlena drohtnung. and synderlic
ingehid;
 544.27. Ða on westenum wuniende woruldlice estas and gælsan
mid strecum mode. and stiþum life fortreddon;
 544.28. Hi forflugon woruldmanna gesihþe. and herunge and on
waclicum scræfum oððe hulcum lutiende. deorum geferlæhte to
engellicum spræcum gewunode. on micclum wundrum scinende wæron;
 544.32. Blindum hi forgeafon gesihðe. healtum færeld. deafum
hlyst. dumbum spræce;
 544.33. Deoflu hi oferswiðdon and afligdon and þa deadan þurh
godes mihte arærdon;
 544.35. Seo boc þe is gehaten <foreign>uita patrum</foreign> sprecð
menigfealdlice ymbe þyssera ancersetlena. and eac gemænelicera muneca
drohtnunge and cwyð ðæt heora wæs fela þusenda gehwær on
westenum and on mynstrum wundorlice drohtniende. ac swa þeah swiþost on
egipta lande;
 546.4. Sume hi leofodon be ofæte and wyrtum: sume be agenum
geswince;
 546.5. Sumum þenodon englas. sumum fugelas oð ðæt englas
eft on eaþelicum forðsiþe hi to gode ferodon;
 546.8. Eala þu eadige godes cennestre. symle mæden maria
tempel þæs halgan gastes. mæden ær geeacnunge. mæden on
geeacnunge. mæden æfter geeacnunge micel is þin mærð on þysum
freolsdæge. betwux þam foresædum halgum. for þan ðe þurh þinre
clænan cenninge him eallum becom halignys. and þa heofonlican
geþincðu;
 546.13. We sprecað be þære heofonlican cwene endebyrdlice
æfter wifhade þeahhwæðere eall seo geleaffulle gelaþung
getreowfullice be hire singð. þæt heo is geuferod and ahafen ofer engla
werodum to ðam wuldorfullum heahsetle;
 546.17. Nis be nanum oþrum halgan gecweden þæt heora ænig
ofer engla werod ahafen sy buton be marian anre;
 546.19. Heo æteowode mid hire gebysnungum þæt heofonlice
lif on eorþan for þan ðe mægðhad is ealra mægna cwen. and gefera
heofenlicera engla;
 546.21. Ðyses mædenes gebysnungvm. and fotswaþum fyligde
ungerim heap mæigðhades manna on clænnysse þurhwuniende forlætenum
giftum to þam heofenlican brydguman criste geþeodende mid anrædum mode
and haligre drohtnunge. and sidefullum gyrlan to þan swiþe þæt heora
forwel menige for mægðhade martyrdom geþrowodon. and swa mid twyfealdum
sige to heofonlicum eardungstowum wuldorfulle becomon;
 546.29. Eallum þisum foresædum halgum. þæt is englum and
godes gecorenum mannum is þyses dæges wurðmynt gemærsod on
geleaffulre gelaðunge. him to wurðmynte and us to fultome þæt we
þurh heora þingrædene him geferlæhte beon moton;
 546.33. Ðæs us getiþie se mildheorta drihten þe hi ealle
and us. mid his deorwurþum blode. fram deofles hæftnedum. alysde;
 546.35. We sceolon on þyssere mærlican freolstide mid halgum
gebedum. and lofsangum us geinnian swa hwæt swa we on oþrum freolsdagum
ealles geares ymbrynes þurh menniscre tyddernysse hwonlicor gefylldon. and
carfullice hogian þæt we to þære ecan freolstide becumon;
 548.5. <foreign>DE EVVANGELIO</foreign>;
 548.6. <foreign>Videns iesus turbas ascendit in montem et reliqua</foreign>;
 548.7. Ðæt halige godspel þe nu lytle ær ætforan eow
geræd wæs micclum geþwærlæcð þissere freolstide. for þan
ðe hit geendebyrd þa eahta eadignyssa þe þa halgan to heofenlicum
geþingþum gebrohton;
 548.11. Matheus awrat on þysum dægþerlicum godspelle
þæt se hælend on sumere tide gesawe micele meniu him fyligende: þa
astah he uppon anre dune;
 548.13. Ða þa he gesæt þa genealæhton his
leorningcnihtas him to: and he undyde his muð and hi lærde þus
cweþende;
 548.15. Eadige beoð þa gastlican þearfan. for þan ðe
heora is heofonan rice;
 548.16. <foreign>Matt 5</foreign> Eadige beoð þa liþan: for þan ðe hi
geahniað þæt land;
 548.16. <foreign>Matt 5</foreign> Eadige beoþ ða ðe heofiað: for þan ðe
hi beoð gefrefrode;
 548.16. <foreign>Matt 5</foreign> Eadige beoð ða þe sind ofhingrode and
ofþyrste. æfter rihtwisnysse: for þan ðe hi beoð gefyllede;
 548.16. <foreign>Matt 5</foreign> Eadige beoð þa mildheortan. for þan ðe hi
begitað mildheortnysse;
 548.16. <foreign>Matt 5</foreign> Eadige beoð ða clænheortan for þan ðe
hi geseoð god sylfne;
 548.16. <foreign>Matt 5</foreign> Eadige beoð ða gesibsuman. for þan ðe hi
beoð godes bearn gecigede;
 548.16. <foreign>Matt 5</foreign> Eadige beoð þa ðe þoliað ehtnysse for
rihtwisnysse. for þan ðe heora is heofonan rice;
 548.16. <foreign>Matt 5</foreign> Ge beoð eadige. þonne eow man wyrigð and
eower eht. and ælc yfel ongean eow sprecð leogende for me;
 548.16. <foreign>Matt 5</foreign> Blissiað and fægniað for þan ðe eower
med is menigfeald on heofenum;
 548.17. Se wisa augustinus trahtnode þis godspel. and sæde
þæt seo dun þe se hælend astah getacnað þa healican bebodu.
soþre rihtwisnysse: þa læssan bebodu wæron gesette þam iudeiscum
folce;
 548.20. An god þeahhwæþere gesette þurh his halgan witegan
þa læssan bebodu. iudeiscre þeode þe mid ogan þa gyt gebunden
wæs: and he gesette þurh his agenne sunu þa maran bebodu cristenum folce
þa þe he mid soþre lufe to alysenne com;
 548.24. Sittende he tæhte þæt belimpð to wurþscipe
lareowdomes;
 548.25. Him to genealæhton his discipuli þæt hi gehendran
wæron lichamlice. þa ðe mid mode his bebodum genealæhton;
 548.27. Se Hælend geopenode his muð;
 548.27. Witodlice se geopenode his muð to þære godspellican
lare. se þe on þære ealdan æ. gewunelice openode þæra witegena
muð;
 548.30. Þeah hwæþere his muðes geopenung getacnað þa
deoplican spræce þe he ða forðateah;
 548.31. He cwæð. eadige beoð ða gastlican þearfan. for
þan ðe heora is heofonan rice;
 548.32. Hwæt sind þa gastlican þearfan buton þa eadmodan
þe godes ege habbað. and nane toþundennysse nabbað;
 550.1. Godes ege is wisdomes anginn: and modignys is ælcere
synne angin;
 550.3. Fela sind þearfan þurh hafenleaste: and na on heora
gaste: for þan ðe hi gewilniað fela to hæbbenne;
 550.4. Sind eac oþre þearfan: na þurh hafenleaste. ac on
gaste. for þan ðe hi sind æfter þæs apostolican cwyde. swa swa naht
hæbbende. and ealle þing geahniende;
 550.7. On þas wisan wæs abraham þearfa and iacob and dauid.
se þe on his cynesetle ahafen hine sylfne geswutelode þearfa on gaste þus
cweþende;
 550.9. Ic soðlice eom wædla and þearfa;
 550.10. Ða modigan rican ne beoð þearfan ne þurh
hafenleaste ne on gaste: for þan ðe hi sind gewelgode mid æhtum. and
toþundene on mode;
 550.12. Þurh hafenleaste and on gaste sind þearfan. þa
fulfremedan munecas þe for gode ealle þing forlætað. to ðan swiþe
þæt hi nellað habban heora agenne lichaman on heora anwealde. ac
lybbað be heora gastlican lareowes wissunge. and for þi swa micclum swa hi
her for gode on hafenleaste wuniað: swa micclum hi beoð eft on þam
toweardan wuldre gewelgode;
 550.19. Eadige beoð ða. liþan for þan þe hi þæt land
geagniað;
 550.20. Ða sind liðe and gedefe. þa ðe ne wiðstandað
yfelum: ac oferswiþað mid heora godnysse þone yfelan;
 550.21. Hi habbað þæt land þe se sealmscop embe spræc;
 550.22. Drihten þu eart min hiht. beo min dæl on þæra
lybbendra eorþan;
 550.23. Ðæra lybbendra eorþe is seo staðolfæstnys
þæs ecan eardes. on þam gerest seo sawul: swa swa se lichama on
eorþan: se eard is rest and lif gecorenra halgena;
 550.27. Eadige beoð þa ðe heofiað. for þan ðe hi beoð
gefrefrode;
 550.28. Ne beoð ða eadige þe for hynþum oððe lyrum
hwilwendlicera hyðða heofiað: ac þa beoð eadige. þe heora synna
bewepað. for þan ðe se halga gast hi gefrefrað: se þe deð
forgyfennysse ealra synna: se is gehaten paraclitus. þæt is frefriend: for
þan ðe he gefrefrað þæra behreowsiendra heortan þurh his gife;
 550.34. Eadige beoð ða ðe sind ofhingrode and ofþyrste
æfter rihtwisnysse. for þan ðe hi beoð gefyllede;
 550.35. Se bið ofhingrod and ofþyrst. æfter rihtwisnysse. se
þe godes beboda lustlice gehyrð: and lustlicor mid weorce gefylð: se
bið ðonne mid þam mete gefylled þe drihten embe spræc;
 552.3. Min mete is. þæt ic wyrce mines fæder willan
þæt is rihtwisnyss;
 552.5. Ðonne mæg he cweþan mid þam sealmscope;
 552.5. Drihten ic beo æteowed mid rihtwisnysse. on þinre
gesihþe: and ic beo gefylled þonne þin wuldor geswutelod bið;
 552.8. Eadige beoð ða mildheortan for þan ðe hi begytað
mildheortnysse;
 552.9. Eadige beoð ða ðe earmra manna þurh mildheortnysse
gehelpað. for þan ðe him bið swa geleanod þæt hi sylfe beoð fram
yrmþe alysede;
 552.12. Eadige beoð ða clænheortan. for þan ðe hi
geseoð god sylfne;
 552.13. Stunte sind þa ðe gewilniað god to geseonne mid
flæsclicum eagum: þonne he bið mid þære heortan gesewen: ac heo is
to clænsienne fram leahtrum þæt heo god geseon mage;
 552.16. Swa swa eorðlic leoht ne mæg beon gesewen buton mid
clænum eagum: swa eac ne bið god gesewen buton mid clænre heortan;
 552.19. Eadige beoð ða gesibsuman. for þan ðe hi beoð
godes bearn gecigede;
 552.20. On sibbe is fulfremednys þær ðe nan þing ne
þwyrað;
 552.21. For þi sind þa gesibsuman godes bearn. for þan ðe
nan þing on him ne wiþerað ongean gode;
 552.22. Gesibsume sind þa on him sylfum. þe ealle heora modes
styrunga mid gesceade gelogiað. and heora flæsclican gewilnunga
gewyldað. swa þæt hi sylfe beoð godes rice;
 552.25. Þeos is seo sib þe is forgyfen on eorþan ðam mannum
ðe beoð godes willan;
 552.27. God ure fæder is gesibsum: witodlice for þy
gedafenað ðam bearnum þæt hi heora fæder geefenlæcon;
 552.29. Eadige beoð ða ðe þoliað ehtnysse for
rihtwisnysse for þan ðe heora is heofenan rice;
 552.30. Fela sind þa ðe ehtnysse þoliað for mislicum
intingum. swa swa doð manslagan and sceaðan and gehwylce fyrnfulle. ac seo
ehtnys him ne becymð to nanre eadinysse: ac seo ehtnys ana þe bið for
rihtwisnysse geþolod. becymð to ecere eadignysse;
 552.34. Nis to ondrædenne þwyrra manna ehtnys: ac ma to
forþyldgienne. swa swa drihten to his leorningcnihtum cwæð;
 554.1. Ne ondræde ge eow þa ðe eowerne lichaman ofsleað.
for þan ðe hi ne magon eowere sawle ofslean: ac ondrædað god þe
mæg ægþer ge sawle ge lichaman on hellesusle fordon;
 554.4. Ne sceole we þeah þa þwyran to ure ehtnysse gremian:
ac swiþor gif hi astyrede beoð mid rihtwisnysse gestillan;
 554.7. Gif hi þonne þære ehtnysse geswican nellað: selre
us bið ðæt we ehtnysse þolian þonne we riht forlæton;
 554.9. Eahta eadinyssa sind on ðisum godspelle geendebyrde;
 554.10. Is þeah gyt an cwyde bæftan þe is geþuht swilce he
sy se neogoða stæpe: ac he soðlice belimpþ to þære eahteoðan
eadignysse: for þan ðe hi butu sprecað be ehtnysse for rihtwisnysse. and
for criste;
 554.13. Ða eahta eadignyssa belimpað to eallum geleaffullum
mannum. and se æftemysta cwyde. þeah þe he synderlice to þam apostolon
gecweden wære. belimpð eac to eallum cristes lymum.for þan ðe he nis
neogoða. ac fyligð þære eahteoþan eadignysse. swa swa we ær
sædon;
 554.17. Se Hælend cwæð. eadige ge beoþ ðonne man eow
wyrigð. and eower eht. and ælc yfel ongean eow sprecð. leogende for me;
 554.20. Se bið eadig and gesælig þe for criste þolað
wyriunge and hospas fram leasum licceterum: for þan ðe seo lease wyriung
becymð þam rihtwisum. to eadigre bletsunge;
 554.23. Blissiað and fægniað for þan ðe eower med is
menigfeald on heofenum;
 554.24. Geleaffullum gedafenað þæt hi wuldrian on
gedrefednyssum. for þan seo gedrefednys wyrhð geþyld. and þæt
geþyld afandunge and seo afandung hiht;
 554.27. Se hiht soþlice ne bið næfre gescynd for þan ðe
godes lufu is agoten on urum heortum þurh ðone halgan gast. se þe us is
forgyfen;
 554.29. Be þysum cwæð se apostol iacobus;
 554.29. Eala ge mine gebroþru: wenað eow ælcere blisse.
þonne ge beoð on mislicum costnungum: for þan ðe seo afandung eoweres
geleafan is micele deorwurþre þonne gold þe bið ðurh fyre afandod;
 554.33. Eft cwyð ðæt halige gewrit. læmene fatu beoð on
ofne afandode: and rihtwise men on gedrefednysse heora costnunge;
 554.35. Be þisum cwæð eac se hælend on oðre stowe to
his leorningcnihtum;
 556.1. Gif þes middaneard eow hatað. wite ge þæt he me
hatode ær eow. and gif hi min ehton þonne ehtað hi eac eower;
 556.3. Crist sylf wæs fram arleasum mannum acweald. and swa eac
his leorningcnihtas. and martyras and ealle ða ðe gewilniað arfæstlice
to drohtnigenne on geleaffulre gelaðunge hi sceolon ehtnysse þolian
oððe fram ungesewenlicum deofle. oððe fram gesewenlicum arleasum
deofles leomum: ac þas hwilwendlican ehtnyssa. oððe gedrefednyssa. we
sceolon mid gefean. for cristes naman geþafian. for þan ðe he þus behet
eallum geþyldigum: blissiað and fægniað: efne eower med is menigfeald
on heofonum;
 556.13. We mihton þas halgan rædinge menigfealdlicor trahtnian
æfter augustines smeagunge: ac us twynað hwæðer ge magon maran
deopnysse þæron þearflice tocnawan: ac uton biddan mid inweardre
heortan. þone ælmihtigan wealdend: se þe us mid menigfealdre mærsunge
ealra his halgena. nu todæg geblissode: þæt he us getiþie
genihtsumnysse his mildsunge þurh heora menifealdum þingrædenum.
þæt we on ecere gesihðe mid him blissian. swa swa we nu mid
hwilwendlicere þenunge hi wurþiað;
 556.22. Sy wuldor and lof hælendum criste. se þe is angin and
ende. scyppend and alysend ealra halgena. mid fæder and mid halgum gaste a
on ecnysse. AMEN;

END_TEXT
START_TEXT

ÆCHom I, 37
B1.1.39.
Clement: Text from Clemoes 1955-6, 552-67.



 556.25. <foreign> 9 KALENDAS DECEMBRIS NATALE SANCTI CLEMENTIS MARTIRIS </foreign>
Men þa leofostan eower geleafa bið þe trumra gif ge gehyrað be godes
halgum hu hi ðæt heofonlice rice geearnodon. and ge magon þe cuðlicor
to him clypian gif heora lifes drohtnunga eow þurh lareowa bodunge cuðe
beoð;
 556.31. Ðes halga wer clemens þe we on þysum andwerdum
freolsdæge wurðiað wæs þæs eadigan petres leorningcniht. þa
wæs he þeonde on gastlicere lare and gecneordnysse to þan swiðe
þæt se apostol petrus hine geceas to papan romaniscre leode æfter his
dæge. and ær his þrowunge hine to papan gehadode. and on biscopsetle
gesette. to þy ðæt he þæra cristenra manna gymene hæfde;
 558.7. He gehadode twegen biscopas ær þan. linum and cletum:
ac he ne sette na hi on his setle. swa swa he dyde þysne halgan wer þe we
todæig wurðiað;
 558.9. Hwæt þa clemens æfter petres þrowunge geþeah on
fægernysse goddra þeawa. swa þæt he gecweme wæs iudeiscum and
cristenum samod;
 558.12. Þam hæðenum leodum he gelicode. for þan ðe he
mid hospe heora godas ne gebysmerode. ac mid boclicum gesceade him geswutelode
hwæt hi wæron. and hwær acennede. þa ðe hi him to godum
wurþodon. and heora drohtnunge. and geendunge mid swutelum seþungum
gewissode. and cwæð þæt hi sylfe eaðelice mihton to godes miltsunge
becuman. gif hi fram heora dwollicum bigencgum eallunge gecyrdon;
 558.19. Iudeiscre þeode hylde he begeat: for þan ðe he
soðlice geseðde þæt heora forðfæderas godes frynd gecigede
wæron. and him god halige æ sette to heora lifes rihtinge: and cwæð
ðæt hi fyrmeste on godes gecorennysse wæron gif hi mid geleafan his
bebodum gehyrsumedon;
 558.23. Fram cristenum he wæs swiþost gelufod for þan þe
he gehwilce eardas namcuðlice on gemynde hæfde. and þa wanspedigan
cristenan þæra earda ne geþafode þæt hi openre wædlunge
underþeodde wurdon: ac mid dæghwomlicere bodunge he gemanode þa rican.
and þa spedigan þæt hi ðæra cristenra wædlunge mid heora spedum
gefrefrodon þy læs ðe hi þurh hæþenra manna gyfum besmitene
wurdon;
 558.31. And dionisius godes cyðere se þe ðurh paules
apostoles lare and tacnum to cristes geleafan mid haligre drohtnunge gecyrde.
gewende on þam timan fram greclande to þam halgan papan clementem. petres
æftergencga and he hine mid micclum wurðmynte underfeng. and for
arwurðnysse his halgan lifes him cuðlice tolet and mid lufe geheold;
 560.1. Eft æfter fyrste cwæþ se eadiga clemens to ðam
halgan were dionisium: si þe forgyfen miht to gebindenne and to alysenne swa
swa me is. and þu far to ðæra francena rice and boda him godspel. and
heofnan rices wuldor;
 560.5. Dionisius þa wearð his hæsum gehyrsum and mid geferum
ferde to franclande cristendom bodiende. mid micclum wundrum to þan swiþe
þæt ða reþan hæþenan swa hraðe swa hi hine gesawon oððe hi
feallende his fet gesohton. him and gode gehyrsumigende: oððe gif heora
hwylc ðwyrode þa wearþ se mid swa micelre fyrhte fornumen þæt he
þærrihte his andwerdnysse forfleah;
 560.12. Wearð ða gebiged eall francena rice to godes geleafan
þurh bodunge and wundrum þæs eadigan weres dionisii. and he eac sume his
geferan to ispanian gesende þæt hi þan leodscipe lifes word gecyddon;
 560.16. Hwæt þa clemens romana papa wearð gewreht to þam
casere trahianum for þam micclum cristendome þe he gehwær on his rice
arærde;
 560.18. Ða sende se casere trahianus gewritu ongean. þæt se
halga papa clemens to hæðengylde gebugan sceolde. oððe hine man asende
ofer sæ on wræcsiðe to sumum westene. on þam ðe cristene men for
geleafan fordemde wræcsiðodon;
 560.22. Þæs caseres hæs wearð ða forðgencge. and swa
micele gife foresceawode se ælmihtiga god clemente. þæt se hæðena
dema his sið mid wope bemænde þus cweþende. se god þe ðu wurðast
gefrefrie þe and fultumie on ðinum wræcsiþe;
 560.26. And het ða hine to scipe lædan. and ealle his neoda
foresceawian þe he to bigwiste habban mihte wearð þa þæt scip
gefylled mid cristenum mannum þe ðone halgan papan forlæton noldon;
 560.30. Ða þa he to þam westene becom þa gemette he
þær ma þonne twa þusend cristenra manna þe mid langsumere
genyþerunge to marmstangedelfe gesette wæron þe his tocymes micclum
fægnodon mid anre stemne cweþende;
 560.33. Efne her is ure hyrde. efne her is se frefrigend ures
geswinces. and weorces;
 562.1. Þa ða he mid tihtendlicum wordum heora gewæhtan mod
getrymde and gefrefrode;
 562.2. Ða geaxode he þæt hi dæghwomlice ofer six mila him
wæter on heora exlum gefetton;
 562.4. Ða cwæð se halga biscop. uton biddan mid fæstum
geleafan drihten hælend þæt he us his andeterum þa æddran his
wylspringes gehender geopenige. þæt we on his weldædum blission;
 562.7. Ða þa ðis gebed gefylled wæs þa beheold se biscop
on ælce healfe and geseah ða on þa swiþran healfe an hwit lamb standan
þe bicnode mid his swiþran fet swilce he þa wæteræddran geswutelian
wolde;
 562.10. Ða undergeat clemens þæs lambes gebicnunge: and
cwæð. geopeniað ðas eorþan on þissere stowe þær ðær
þæt lamb togebicnode;
 562.13. His geferan þa his hæse gefyldon. and þærrihte
æt þam forman gedelfe swegde ut ormæte wylspring and mid micclum
streame forðyrnende wæs;
 562.15. Hwæt hi ealle þa micclum blissodon. and gode
þancodon heora geswinces lisse;
 562.17. Ða wæs se cwyde gefylled þe hi on ðæs biscopes
tocyme gecwædon;
 562.18. Efne her is ure hyrde: efne her is se frefriend ures
geswinces;
 562.20. Ðis wundor þa asprang geond þa gehendan scira and hi
ealle þone halgan biscop mid arwurðnysse geneosodon biddende þæt he hi
mid his lare getrymde;
 562.22. He þa hi ealle to godes geleafan gebigde and binnon
feawum dagum þær fif hund manna gefullode and wurdon þa fela cyrcan
gehwær arærede. and deofolgyld toworpene swa þæt binnon anes geares
fyrste næs gemet hæþengyld geond hundteontig mila neawiste;
 562.28. Ða gelamp hit. þæt sume þa hæþenan wurdon mid
andan getyrigde. and heora ærende to þam casere asendon. and him cyddon
þæt his folc eall endemes astyred wære and eallunga fram his bigencgum
gecyrred þurh clementem þæra cristenra biscop;
 562.32. Ða wearð se hæðena casere trahianus micclum
astyred. and asende ænne wælhreowne heretogan his nama wæs aufidianus:
se mid mislicum witum fela cristenra manna acwealde. þæt he þone halgan
biscop mid þam geleaffullum folce adiligian sceolde;
 564.1. Se arleasa cwellere þa aufidianus. þa ða he ne mihte
mid nanum þeowracan þa cristenan geegesian: for þan ðe hi ealle samod
blissiende to martyrdome onetton þa forlet he þæt folc and þone biscop
ænne to þam hæþengylde genydde: ac þa ða he geseah þæt he
nateshwon hine gebigan ne mihte. þa cwæð he to his underþeoddum
lædað hine to middre sæ and getigað ænne ancran to his swuran and
asceofað hine ut onmiddan þære dypan. hit wearð þa gedon be hæse
þæs wælhreowan cwelleres and micel meniu þæra cristenra stod on
þære sæstrande wepende and biddende þone ælmihtigan. þe sæ.
and eorþan gesceop þæt hi moston his halige lic. mid heora þenungum
behwyrfan;
 564.14. Þa cwædon his twegen leorningcnihtas. febus. and
cornelius;
 564.15. Eala ge gebroðra uton anmodlice biddan urne drihten
þæt he us geswutelige þa arwurþfullan anwerdnysse. his halgan
cyþeres;
 564.17. Hwæt þa seo sæ þurh godes hæse utflowende him
rymde þreora mila dries færeldes swa þæt ða cristenan bealdlice
ineodon. and gemetton niwe þruh of marmanstane on cyrcan wisan gesceapene.
and þæs halgan cyþeres lic þærbinnon þurh engla þenunge
gelogod. and þone ancran wið his sidan licgende;
 564.22. Ða wearð him geswutelod þæt he æt gode abæde
þæt on ælces geares ymbrene ymbe his þrowungtide. seo sæ seofon
dagas drigne grund þam folce gegearcige þæt hi binnon þam fyrste his
halgan lichaman gesecan magon;
 564.26. Þæt belimpð to lofe and herunge ures hælendes se
þe his halgan cyþere þa arwurðan byrgene gegearcode;
 564.28. Ða ðurh þisum tacne wurdon ealle þa ungeleaffullan
cristene. swa þæt nateshwon næs gemet on þan earde. naþor. ne
hæþen ne iudeisc þe nære gebiged to cristenum geleafan;
 564.31. Soðlice æt þære halgan þryh sind getiþode
heofenlice lacnunga adlium lichaman þurh þingunge þæs halgan
cyþeres;
 564.33. Swa hwa swa on his freolstide untrum his byrgene gesehð.
he gewent blissiende and gesundful ongean;
 564.34. Ðær beoð blinde onlihte. and deofolseoce gewittige.
and gehwylce gedrehte þær beoð geblissode. and ealle geleaffulle
þæs halgan weldæda brucað. and mid wurðmynte godes gerynu þær
beoð gefyllede;
 566.4. Hit gelamp ða on sumum geare on his freolstide þæt
sum wif mid hire niwerenan cilde betwux oþrum mannum þone halgan wer
geneosode: þa geendedum dagum þære freolstide com seo sæ færlice
swegende. and þæt folc swiðlice onweg efste. and þæt wif þurh
ða færlican styrunge ne gymde hire cildes ær þan þe heo to lande
becom;
 566.9. Heo þa sarig þa twelf monað adreah and eft embe
þæs geares ymbrene on þære ylcan freolstide forarn þam folce. and
genealæhte to þære byrgene mid wope þus biddende;
 566.13. Ðu drihten hælend þe ðære wydewan ancennedan
sunu to life arærdest. beseoh me to miltse þæt ic þurh þingunge
þines halgan þe her gerest beo þæs tiþe ðe ic geornlice bidde;
 566.16. Ða mid þyssere bene beseah heo to þære stowe
þær heo þæt cild ær forlet: and gemette hit swa slapende swa heo
hit ær gelede;
 566.18. Heo þa mid micelre blisse hit awrehte and wepende
cossode. þa befran heo þæt cild betwux þam cossum hu hit macode on
eallum þam fyrste þæs geares ymbrenes. þæt cild þære meder
geandwyrde;
 566.21. Modor min nyste ic hu þyses geares ymbren geendode for
þan ðe ic softum slæpe me gereste swa swa þu me forlete. oð ðæt
þu eft me nu awrehtest;
 566.24. Ðæt geleaffulle folc þa micclum blissiende herode
and bletsode þone ælmihtigan hælend se þe his halgan mid tacnum and
wundrum gewurþað and swa heora geearnunga geswutelað;
 566.28. Oft hwonlice gelyfede men smeagað mid heora stuntum
gesceade hwi se ælmihtiga god æfre geþafian wolde þæt ða
hæðenan his halgan mid gehwylcum tintregum acwellan moston: ac we wyllað
nu eow gereccan sume geswutelunge of þære ealdan æ. and eac of
þære niwan hu mihtiglice se wealdenda drihten his halgan wið
hæþenum here. oððe wælhræwum ehterum gelome ahredde. and heora
wiþerwinnan bysmorlice gescynde;
 568.1. Hit gelamp on þam feowerteoþan geare ezechian. iudeisces
cyninges. þæt sennacherib syria cyning manega leoda mid micclum cræfte
to his anwealde gebigde and swa wolde eac þone gelyfedan cyning ezechiam. and
asende þa his heretogan rapsacen to þære byrig iherusalem mid micclum
þrymme. and mid ærendgewritum þæs ælmihtigan godes mihte gehyrwde
þus cweþende. to þam ymsettum folce;
 568.8. Ne bepæce ezechias eow mid leasum hopan þæt god eow
wið me ahredde: ic gewylde and oferwan fela þeoda and heora godas ne mihton
hi gescyldan wið minum þrymme;
 568.11. Hwæt is se god þe mage þas burh wið minum here
bewerigan? Hwæt þa se cyning ezechias awearp his purpuran reaf and dyde
hæran to his lice. and bær þa gewritu into godes temple and astrehtum
lymum hine gebæd þus cweþende;
 568.14. Drihten weroda god. þu ðe gesitst ofer engla þrymme.
þu eart ana god ealra þeoda. þu geworhtest heofonas and eorþan and
ealle gesceafta. ahyld þin eare and gehyr: geopena þine eagan and geseoh
þas word þe sennacherib asende to hospe and to tale þe and þinum
folce;
 568.19. Soðlice he towende þa hæþenan godas and hi
forbærnde for þan ðe hi næron godas ac wæron manna handgeweorc
treowene. and stænene and he hi for þi tobrytte;
 568.22. Alys us nu drihten fram his gebeote and mihte: þæt
ealle þeoda tocnawon þæt ðu ana eart ælmihti god;
 568.25. Ezechias eac asende his witan mid hæran gescrydde to
þam witegan isaiam þus cweþende. ahefe þine gebedu for israhela þeoda
þæt se ælmihtiga god gehyre þa talu. þe syria cyning asende to
hospe and to edwite his micclan mægenþrymme;
 568.29. Þa andwyrde se witega isaias þam bodum;
 568.30. Secgað eowerum hlaforde þæt he unforht sy: god
ælmihtig cwyð. ne ascyt sennacherib flan into þære byrig ihrusalem ne
mid his scylde hi ne gewylt. ac ic geslea ænne wriþan on his nosu and
ænne bridel on his welerum. and ic hine gelæde ongean to his leode. and
ic do þæt he fylð under swurdes ecge on his agenum eðele. and ic þa
burh gescylde. for me and for minum þeowan dauid;
 570.1. Ða on þære nihte ferde godes engel and ofsloh
þæs syrian cyninges here. an hund þusend manna. and fif and hundeahtatig
þusenda;
 570.3. Ðæs on merien aras sennacherib. and geseah þa deadan
lic. and gecyrde ongeon to þære byrig niniue;
 570.6. Hit gelamp þa þæt he hine gebæd to his
deofolgylde. and his twegen suna hine mid swurde acwealdon. swa swa se witega
þurh godes gaste gewitegode;
 570.9. Eft syððan nabochodenossor se chaldeisca cynyng het
gebindan handum and fotum þa ðry gelyfedan cnihtas. annanias. azarias.
missahel. and into anum byrnendum ofne awurpan: for þan ðe hi noldon hi
gebiddan to his deofolgylde. ac se ælmihtiga god þe hi anrædlice on
belyfdon asende his engel into þan ofne mid þam cnihtum and he ða toscoc
þone lig of þam ofne. swa þæt þæt fyr ne mihte him derian: ac
sloh ut bufon þam ofne nigon and feowertig fæðma. and forswælde þa
cwelleras þe ðæt fyr onældon;
 570.17. Þa sceawode se cyning þæra ðreora cnihta feax. and
lichaman þus cweðende: sy gebletsod eower god se þe asende his engel and
swa mihtiglice his ðeowan of þam byrnendum ofne alysde;
 570.21. Eac syððan on cires dagum cyninges. wrehton þa
babiloniscan þone witegan danihel for þan ðe he towearp heora deofolgyld.
and cwædon anmodlice to þam foresædan cyninge cyrum;
 570.24. Betæc us danihel þe urne god bel towearp. and þone
dracan acwealde þe we on belyfdon;
 570.25. Gif þu hine forstentst. we fordyligiað ðe and þinne
hired;
 570.26. Þa geseah se cyning þæt hi anmode wæron and
neadunga þone witegan him to handum asceaf;
 570.28. Hi ða hine awurpon into anum seaðe on þam wæron
seofon leon þam man sealde dæighwomlice. twa hryþeru and twa sceap. ac
him wæs þa oftogen ælces fodan six dagas þæt hi þone godes man
abitan sceoldon;
 570.32. On þære tide wæs sum oþer witega on iudea lande
his nama wæs abacuc. se bær his ryfterum mete to æcere. þa com him
to godes engel. and cwæð;
 570.34. Abacuc ber þone mete to babylone and syle danihele se
þe sit on þæra leona seaðe;
 572.2. Abbacuc andwyrde þam engle. la leof ne geseah ic næfre
þa burh ne ic þone seað nat;
 572.3. Ða se engel gelæhte hine be þam feaxe and hine bær
to babilone and hine sette bofon þam seaþe;
 572.5. Ða clypode se abacuc. þu godes þeowa danihel: nim
þas lac þe ðe god sende;
 572.6. Danihel cwæð;
 572.6. Min drihten hælend si þe lof. and wurþmynt þæt
þu me gemundest. and he þa ðære sande breac;
 572.8. Witodlice godes engel þærrihte mid swiftum flihte
gebrohte þone discten abacuc þær he hine ær genam;
 572.10. Se cyning þa cyrus on þam seofoþan dæge eode
dreori to þæra leona seaþe. and in beseah. and efne þa danihel
sittende wæs gesundful onmiddan þan leon;
 572.13. Ða clypode se cyning mid micelre stemne: mære is se
god þe daniel on belyfð. and he ða mid þam worde hine ateah of þam
scræfe. and het in awurpan þa ðe hine ær fordon woldon. þæs
cyninges hæs wearð hrædlice gefremmed and þæs witegan ehteras
wurdon ascofene. betwux þam leon. and hi þærrihte mid grædigum
ceaflum hi ealle totæron;
 572.19. Ða cwæð se cyning forhtion and ondrædon ealle
eorðbugende danieles god. for þan ðe he is alysend. and hælend
wyrcende tacna and wundra on heofenan and on eorþan;
 572.23. On þære niwan gecyðnysse æfter cristes þrowunge
and his æriste. and upstige to heofenum wurdon þa iudeiscan mid andan
afyllede ongean his apostolum. and gebrohton hi on cwearterne;
 572.26. On þære ylcan nihte godes engel undyde þa locu
þæs cwearternes and hi ut alædde þus cweþende. gað to þam
temple. and bodiað þam folce lifes word and hi swa dydon;
 572.29. Hwæt þa iudeiscan þæs on merigen þeahtodon ymbe
þæra apostola forwyrde and sendon to þam cwearterne þæt hi man
gefette;
 572.31. Ða cwelleras þa geopenodon þæt cweartern and
nænne ne gemetton;
 572.32. Hi þa cyddon heora ealdrum;
 572.33. Ðæt cweartern we fundon fæste beclysde and þa
weardas wiðutan standende: ac we ne gemetton nænne wiðinnan;
 574.1. Eft syððan herodes iudea cyning. sette þone apostol
petrum on cwearterne mid twam racenteagum gebundenne. and weardas wiðinnan
and wiðutan gesette: ac on þære nihte þe se arleasa cyning hine on
merigen acwellan wolde com godes engel scinende of heofenum and gelædde hine
ut þurh ða isenan gatu and stod eft on merien þæt cweartern fæste
belocen;
 574.8. Domicianus se hæþena casere het awurpan þone
godspellere iohannem on weallendum ele. ac he þurh godes gescyldnysse swa
gesundful ut eode swa he in aworpen wæs;
 574.10. Ðam ylcan iohanne sealde sum hæðengylda attor
drincan ac he æfter þam drence ansund and ungederod þurhwunode;
 574.13. Paulus se apostol. awrat be him sylfum. and cwæð
þæt he ænne dæg and ane niht on sægrunde adruge;
 574.14. Eft æt sumum sæle hine gelæhte an næddre be
þam fingre: ac he ascoc hi into byrnendum fyre: and he þæs attres nan
þing ne gefredde;
 574.18. Ne mæig nan eorðlic man. mid gewritum cyþan: ne mid
tungan gereccan. hu oft se ælmihtiga wealdend his gecorenan fram mislicum
fræcednyssum ahrede to lofe and to wurðmynte his mægenþrymnysse: ac
he geþafað forwel oft þæt ða arleasan his halgan þearle
geswencað hwilon mid hefitymre ehtnysse. hwilon mid slege. þæt seo
reþe ehtnys becume þam rihtwisan to ecere reste. and þam cwellerum to
ecum wite;
 574.25. Se sealmscop cwæð;
 574.25. Fela sind þæra rihtwisra gedreccednyssa: ac drihten
fram eallum þisum hi alysð;
 574.26. On twa wison alysð god his gecorenan. openlice and
digelice;
 574.28. Openlice hi beoð alysede þonne hi on manna gesihþe
beoð ahredde. swa swa we nu eow rehton;
 574.29. Digelice hi beoð alysede. þonne hi þurh martyrdome
becumað to heofenlicum geþincþum;
 574.31. Gif hi for soþum geleafan oððe for rihtwisnysse
þrowiað. hi beoð ðonne martiras. Gif hi þonne unscyldige gecwylmede
beoð. heora unscæððinys hi gelæt to godes halgena geferrædene:
for þan ðe unscæððignys æfre orsorh wunað;
 574.34. Gif hwa þonne for synnum ehtnysse þolað. and hine
sylfne oncnæwð. swa þæt he godes mildheortnysse inwerdlice bidde.
þonne forscyt þæt hwilwendlice wite þa ecan genyþerunge;
 576.2. For mandædum wæron ða twegen sceaþan gewitnode
þe mid criste hangodon. ac heora oþer mid micclum geleafan gebæd hine to
criste þus cweþende. drihten geþenc min þonne ðu to þinum rice
becymst;
 576.6. Crist him andwyrde;
 576.6. Soð ic ðe secge nu todæg þu becymst mid me into
neorcsena wanges myrhðe;
 576.7. Unwilles we magon forleosan þa hwilwendlican god: ac we ne
forleosað næfre unwilles þa ecan god: þeah ðe se reþa reafere us
æt æhtum bereafige oððe feores benæme he ne mæg us ætbredan
urne geleafan ne þæt ece lif gif we us sylfe mid agenum willan ne
forpærað;
 576.12. Se soða drihten us ahredde fram eallum fræcednyssum.
and to þam ecan life gelæde se þe leofað and rixað a buton ende.
AMEN

END_TEXT
START_TEXT

ÆCHom I, 38
B1.1.40.
Andrew: Text from Clemoes 1955-6, 568-89.



 576.15. <foreign> 2 KALENDAS DECEMBRIS NATALE SANCTI ANDREE APOSTOLI
Ambulans iesus iuxta mare galilee. et reliqua</foreign>;
 576.18. CRIST on sumere tide ferde wiþ þære galileiscan
sæ. and geseah twegen gebroþru symonem. se wæs geciged petrus and his
broðor andream. wurpende heora net on sæ;
 576.20. <foreign>Matt 4</foreign> Hi wæron soðlice fisceras;
 576.20. <foreign>Matt 4</foreign> ða cwæð se hælennd him to;
 576.20. <foreign>Matt 4</foreign> fyligað me and ic do þæt ge beoð manna
fisceras;
 576.20. <foreign>Matt 4</foreign> hi þærrihte forleton heora net. and him
fyligdon;
 576.20. <foreign>Matt 4</foreign> Se Hælend þa ðanon stæppende. geseah
oþre twegen gebroþru. iacobum and iohannem on scipe mid heora fæder
zebedeo remiende heora net. and he hi to him clypode;
 576.20. <foreign>Matt 4</foreign> hi eac þærrihte forleton heora fæder. and
net and criste fyligdon;
 576.20. <foreign>Matt 4</foreign> Mine gebroþru. oft ge gehyrdon. þæt seo
sæ getacnað þas andweardan woruld þe mid mislicum gelimpum þære
sæ swangettunge geefenlæcð;
 576.20. <foreign>Matt 4</foreign> Se Hælend geclypode his leorningcnihtas of
þære yðigendan sæ: for þan ðe he hi ateah fram woruldlicum
styrungum to þære gastlican stilnysse and to heofonlicum drohtnungum;
 576.20. <foreign>Matt 4</foreign> Se Hælend cwæð. cumað æfter me. and
ic do þæt ge beoð manna fisceras;
 576.21. Swa swa hi ær mid nette fixodon on sælicum yþum swa
dyde crist. þæt hi syððan mid his heofonlican lare manna sawla
gefixodon for þan ðe hi ætbrudon folces menn fram flæsclicum lustum
and fram woruldlicum gedwyldum to staþolfæstnysse lybbendra eorðan
þæt is to þam ecan eðele;
 576.26. Be þam cwæð se witega þurh godes gaste;
 576.26. Ic asende mine fisceras and hi gefixiað hi;
 576.27. Mine huntan and hi huntiað hi of ælcere dune. and of
ælcere hylle;
 576.28. Fisceras and ungetogene men geceas drihten him to
leorningcnihtum. and hi swa geteah þæt heora lar oferstah ealne
woruldwisdom;
 576.31. And hi mid heora bodunge. caseras and cyningas to soþum
geleafan gebigdon;
 578.1. Gif se hælend gecure ætfruman getinge lareowas and
woruldlice uðwitan and þyllice to bodienne sende þonne wære geþuht
swilce se soþa geleafa ne asprunge þurh godes mihte. ac of woruldlicere
getingnysse;
 578.4. He geceas fisceras. ær þan ðe he cure caseras. for
þan ðe betere is þæt se casere þonne he to romebyrig becymð
þæt he wurpe his cynehelm and gecneowige æt þæs fisceres gemynde.
þonne se fiscere cneowie æt þæs caseres gemynde;
 578.8. Caseras he geceas ac þeah he geendebyrde þone unspedigan
fiscere ætforan þam rican casere;
 578.10. Eft syððan he geceas þa welegan: ac him wære
geþuht swilce hi gecorene wæron for heora æhtum gif he ær ne gecure
þearfan;
 578.12. He geceas syððan woruldlice uðwitan ac hi modegodon
gif he ær ne gecure þa ungetogenan fisceras;
 578.15. Smeagað nu hu drihten mancynne. ætbræd wuldor
þæt he him wuldor forgeafe;
 578.16. He ætbræd us ure wuldor: þæt he us his
forgeafe;
 578.16. He ætbræd ure idele wuldor þæt he us þæt
ece forgeafe;
 578.17. Ne scealt þu on þe sylfum wuldrian: ac swa swa se
apostol cwæð;
 578.18. Se þe wuldrie: wuldrie on gode;
 578.20. Petrus and andreas be cristes hæse þærrihte
forleton heora net and him fyligdon;
 578.21. Ne gesawon hi þa gyt hine ænige wundra wyrcan: ne hi
naht ne gehyrdon þa gyt æt his muðe be mede þæs ecan edleanes. and
hi þeah æfter stemne anre hæse þæt ðæt hi hæfdon
forgeaton;
 578.24. Fela godes wundra we habbað gehyred and eac gesewene: mid
manegum swingelum gelome we sind geswencte: and mid menigfealdum þeowracena
teartnyssum gebregede: and swa þeah we forseoð godes hæse and him to
lifes wege fylian nellað;
 578.28. Nu he sit on heofonum mid þære menniscnysse gescryd
þe he on þisum life gefette. and mynegað us be ure gecyrrednysse.
þæt we ure þeawas fram leahtrum symle clænsian. and be his bebodum
gerihtlæcan;
 578.32. Eallunga he underþeodde þeoda swuran his geoce: he
astrehte middaneardes wuldor and mid gelomlæcendum hryrum nealæcunge his
strecen domes geswutelað: and swa þeah ure modige mod nele sylfwilles
forlætan. þæt ðæt hit dæighwomlice forlyst neadunge;
 580.1. Mine gebroðra hwylcere tale mage we brucan on his dome: nu
we nellað bugan fram þissere andweardan worulde lufe þurh his bebodum: ne
we ne sind þurh his swinglum gerihtlæhte;
 580.5. Wen is þær eower sum cweþe to him sylfum on styllum
geþohtum;
 580.6. Hwæt forleton þas gebroþru. petrus and andreas. þe
fornean nan þing næfdon: ac we sceolon on þysum þinge heora gewilnunge
swiþor asmegan þonne heora gestreon;
 580.9. Micel forlett se þe him sylfum nan þing ne gehylt;
 580.9. Witodlice we healdað ure æhta mid micelre lufe: and
þa ðing þe we nabbað we secað mid ormætre gewilnunge;
 580.11. Micel forlet petrus and andreas þa ða heora æigþer
þone willan to hæbbenne eallunge forlet. and agenum lustum wiðsoc;
 580.13. Cwyð nu sum man. ic wolde geeuenlæcan þam apostolum
þe ealle woruldþing forsawon. ac ic næbbe nane æhta to
forlætenne;
 580.16. Ac god sceawað ðæs mannes heortan. and na his
æhta;
 580.16. Ne he ne tælð hu micele speda we on his lacum
aspendon: ac cepð mid hu micelre gewilnunge we þa lac him geoffrian;
 580.19. Efne nu þas halgan cypan petrus and andreas mid heora
nettum and scype him þæt ece lif geceapodon;
 580.21. Næfð godes rice nanes wurþes lofunge. ac bið
gelofod be þæs mannes hæfene;
 580.22. Heofonan rice wæs alæten þisum foresædan
gebroðrum for heora nette and scipe: and eft syððan þam rican zacheo to
healfum dæle his æhta. and sumere wydewan. to anum feorðlinge. and eac
sumum men to anum wæteres drence;
 580.26. Ic wene þæt þas word ne sind eow ful cuþe gif we
hi openlicor eow ne onwreoð;
 580.27. Zacheus wæs sum rice mann and cepte þæs hælendes
fær. and wolde geseon hwilc he wære: ac he ne mihte for þære meniu
þe him mid ferde. for þan ðe he wæs sceort on wæstme;
 580.30. Ða forarn he þam hælende. and stah uppon anum
treowe.þæt he hine geseon mihte;
 580.32. Crist þa beseah up wið ðæs rican and cwæð;
 580.33. Zachee stih ardlice adune. for þan ðe me gedafenað
þæt ic nu todæig þe gecyrre;
 580.34. Zacheus þa swyftlice of þam treowe alihte and hine
blissiende underfeng;
 580.35. Ða þa zacheus crist gelaðod hæfde. þa astod he
ætforan him. and him anmodlice to cwæð;
 582.2. Drihten. efne ic todæle healfne dæl minra goda
þearfum: and swa hwæt swa ic mid facne berypte þæt ic wylle be
feowerfealdum forgyldan;
 582.4. Drihten him to cwæð;
 582.5. Nu todæig is þisum hirede hæl gefremmed for þan
ðe he is abrahames ofspring;
 582.6. Ic com to secenne. and to gehælenne þæt ðe on
mancynne losode;
 582.7. Ða hæfde zacheus beceapod heofenan rice mid healfum
dæle his æhta: þone oðerne dæl he heold to þy þæt he wolde
þam be feowerfealdum forgyldan þe he ær unrihtlice bereafode;
 582.11. Eft æt sumum sæle gesæt se hælend binnon þam
temple on iherusalem ætforan þam maðmhuse and beheold hu þæt folc
heora ælmessan wurpon into þam maðmhuse. and þa fela rican brohton
micele þing;
 582.14. Ða com þær an earm wydewe and geoffrode gode ænne
feorðling;
 582.15. Drihten þa cwæð to his leorningcnihtum. ic secge eow
to soþon þæt ðeos earme wydewe brohte maran lac þonne ænig
þyssera ricra manna;
 582.18. Hi ealle sealdon þone dæl heora speda þe him
geþuhte. ac þeos wydewe ealne hire bigleofan mid estfullum mode geoffrode;
 582.20. Ða hæfde seo earme wydewe mid lytlum feo þæt is
mid anum feorðlinge þæt ece lif geceapod;
 582.22. Se Hælend cwæð on sumere stowe to his apostolum;
 582.23. Soð ic eow secge. swa hwa swa sylð ceald wæter
drincan anum þurstigum men þæra ðe on me gelyfað: ne bið his med
forloren;
 582.25. Mine gebroþra scrutniað nu þa: mid hu waclicum
wurþe godes rice bið geboht. and hu deorwurðe hit is to geagenne;
 582.27. Se ceap ne mæg wið nanum sceatte beon geeht. ac he
bið ælcum menn gelofod be his agenre hæfene;
 582.29. We rædað on cristes acennednysse þæt heofonlice
englas wæron gesewene bufon þam acennedan cilde and hi þysne lofsang mid
micclum dreame gesungon;
 582.31. <foreign>Gloria in excelsis deo et in terra pax hominibus bone
uoluntatis</foreign>;
 582.32. Ðæt is on urum gereorde: sy wuldor gode on heannyssum.
and on eorþan sib þam mannum þe sind godes willan;
 582.34. Ne bið nan lac gode swa gecweme swa se goda willa;
 584.1. Gif hwa ne mage þurhteon þa speda þæt he
gesewenlice lac gode offrie: he offrie þa ungesewenlican þæt is se goda
willa þe ða eorðlican sceattas unwiðmetenlice oferstihþ;
 584.4. Hwæt is god willa buton godnyss. þæt he oðres
mannes ungelimp besargie. and on his gesundfulnysse fægnige his freond na
for middanearde. ac for gode lufie: his feond mid lufe forberan: nanum gebeodan
þæt him sylfum ne licie: his nextan neode be his mihte gehelpan. and ofer
his mihte willan;
 584.10. Hwæt is ænig lac wið ðisum willan: þonne seo
sawul hi sylfe gode geoffrað on weofode hyre heortan;
 584.11. Be þysum cwæð se sealmscop;
 584.12. <foreign>In me sunt deus uota tua: que reddam laudationes tibi</foreign>;
 584.13. God ælmihtig: on me sind þine behat þa ic ðe
forgylde þurh herungum: swilce he openlice cwæde. þeah ðe ic næbbe
þa yttran lac þe to offrigenne: ic gemete swa þeah on me sylfum hwæt
ic lecge on weofode þinre herunge: for þan ðe þu ne leofast be ure
sylene: ac þu bist swiþor gegladod on offrunge ure heortan;
 584.18. Ne mæig þeos offrung beon on þære heortan. þe
mid gitsunge oððe andan gebysgod bið. for þan þe hi þwyriað wið
ðam godan willan. and swa hraðe swa hi þæt mod hreppað swa gewit se
goda willa;
 584.22. For þi noldon þa halgan bydelas nan þing on þyssere
worulde mid gitsunge gewilnian: ne nane synderlice æhta habban. to þy
ðæt hi mihton buton andan inwerdlice him betweonan lufian;
 584.26. Witodlice þas apostolas geseah se witega isaias towearde.
þa ða he þurh godes gaste cwæð;
 584.27. Hwæt sind þas þe her fleogað. swa swa wolcnu. and
swa swa culfran to heora ehþyrlum? Se witega hi geseah þa eorðlican
hæfene forseon: and mid heora mode heofonum genealæcan. and on lifes
wordum genihtsumian. on wundrum scinan. and gecigde hi culfran. and fleogende
wolcnu;
 584.32. Ure ehþyrlu sind ure eagan þurh ða besceawað ure
sawul swa hwæt swa heo wiðutan gewilnað;
 584.34. Culfre is bylewite nyten. and fram geallan biternysse
ælfremed;
 584.35. Soðlice þa halgan apostolas wæron swilce culfran
æt heora ehþyrlum þa ða hi nan þing on þysum middanearde ne
gewilnodon: ac hi ealle þing bilewitlice sceawodon: and næron mid
gecnyrdnysse æniges reaflaces getogene. to þan ðe hi wiðutan
sceawodon;
 586.4. Se þe ðurh reaflace gewilnað ða þing þe he mid
his eagan wiðutan sceawað. se is glida and na culfre æt his ehþyrlum;
 586.7. We habbað nu þyses godspelles traht be dæle
oferurnen. nu wille we eow secgan þa getacnunge þæra feowera apostola
namana þe crist ætfruman geceas;
 586.9. Eornostlice simon is gereht gehyrsum. and petrus oncnawende:
andreas þegenlic;
 586.11. Iacobus is gecweden forscrencend. and iohannes godes gifv;
 586.12. Ðas getacnunge sceal gehwilc cristen man. on his
drohtnunge eallunge healdan;
 586.13. Petrus wæs geciged symon. ær his gecyrrednysse: ac
crist hine gehet petrus. þæt getacnað oncnawende for þan ðe he
oncneow crist mid soþum geleafan: þa ða he cwæð. þu eart crist
þæs lyfigendan godes sunu;
 586.17. Untwylice se ðe god rihtlice oncnæwð. and him
gehyrsumað he hylt on his drohtnunge þyssera twegra namena getacnunge;
 586.19. Gif he þegenlice for godes naman earfoðnysse forberð:
and werlice deofles costnungum wiðstent. þonne gefylð he on his þeawum
andrees getacnunge þe is gereht þegenlic;
 586.22. Iacobus is gecweden forscrencend: and se bið unleas
forscrencend þe mid gleawnysse his flæsclican leahtras and deofles
tihtinge forscrencþ;
 586.24. Iohannes is gecweden godes gyfv: se bið gelimplice godes
gyfu geciged. þe ðurh godum geearnungum godes gife begyt. to þy þæt
he his beboda geornlice gefylle;
 586.28. PASSIO Se apostol andreas æfter cristes þrowunge ferde
to þam lande þe is gehaten achaia: and þær bodode drihtnes geleafan.
and middaneardes alysednysse þurh his þrowunge;
 586.31. Ða wolde egeas sum wælhreow dema his bodunge
adwæscan: and þa cristenan geneadian to þam deofellicum bigencgum;
 586.33. Andreas him cwæð to;
 588.1. Ðe gedafenode nu þu manna dema eart þæt ðu
oncneuwe þinne deman þe on heofenum is and hine wurðodest. se þe is
soð god: and þin mod awendest fram þam leasum godum;
 588.4. Egeas him andwyrde: eart þu andreas þe towyrpst ure goda
tempel: and tihtst þis mennisc to þære ydelan lare þe romanisce
ealdras awurpon and adwæscan heton? Andreas him andwyrde;
 588.7. Romanisce ealdras git ne oncneowon godes soðfæstnysse:
hu godes sunu to mannum com and tæhte þæt ðas deofolgyld þe ge
begað ne sind na godas. ac sind þa wyrstan deoflu mancynna fynd þe
ðæt mannum tæcað hu hi þone ælmihtigan god gremian: and he hi
þonne forlæt. and se deofol hi gebysmrað. swa lange oð ðæt hi
gewitað of heora lichaman scyldige and nacode naht mid him ferigende buton
synna anum;
 588.14. Egeas cwæð: þas sind ydele word;
 588.15. Witodlice þa eower hælend þas word bodade: þa
gefæstnodon iudei hine on rode gealgan;
 588.17. Andreas him andwyrde;
 588.17. Eala gif þu witan woldest þære halgan rode gerynu
mid hu sceadwisre lufe mancynna ealdor for ure edstaþelunge þære rode
gealgan underfeng: na geneadod. ac sylfwilles;
 588.20. Egeas sæde;
 588.20. Humeta segst þu sylfwilles. þa ða he wæs
belæwed. and be þæra iudeiscra bene þurh ðæs ealdormannes cempum
ahangen;
 588.22. Andreas andwyrde;
 588.23. For þi ic cwæð sylfwilles. for þan ðe ic wæs
samod mid him þa ða he fram his leorningcnihte belæwed wæs. and he on
ær his þrowunge us foresæde and þæt he wolde on þam ðriddan
dæge of deaðe arisan: cwæð ðæt he hæfde mihte his sawle to
syllenne and mihte hi eft to onfonne;
 588.28. Egeas cwæð;
 588.28. Ic wundrie þe snotorne wer þæt ðyssere lare fylian
wylt: swa hu swa hit gewurde. sylfwilles oððe neadunge þæt he on rode
gefæstnod wære;
 588.31. Andreas him andwyrde;
 588.31. Micel is þære rode gerynu: þa ic þe geopenige gif
þu me gehyran wylt;
 588.32. Egeas sæde;
 588.32. Hit ne mæig soðlice beon gesæd gerynu. ac wite;
 588.33. Andreas cwæð;
 588.34. Þæt sylfe wite þu ongytst beon gerynu mancynnes
edniwunge gif þu geþyldelice me gehyran wylt;
 590.1. Egeas andwyrde;
 590.2. Ic ðe geþyldelice gehyre: ac gif þu me ne gehyrsumast.
þu scealt onfon þære ylcan rode gerynu on þe sylfum;
 590.4. Andreas him andwyrde;
 590.4. Gif ic me ondrede þære rode gealgan. þonne nolde ic
þære rode wuldor bodian;
 590.6. Egeas sæde;
 590.6. Ðin gewitlease spræc bodað rode: wite to wuldre. for
þan ðe þu ðurh dyrstinysse þe ne ondrætst deaþes wite;
 590.8. Andreas andwyrde;
 590.8. Na þurh dyrstinysse ac þurh geleafan ic me ne ondræde
deaþes wite;
 590.9. Rihtwisra manna deað is deorwurðe: and synfulra manna
deað is forcuð;
 590.11. Egeas sæde;
 590.11. Buton þu offrie lac urum ælmihtigum godum: on
þære ylcan rode þe ðu herast: ic þe hate gewæhtne afæstnian;
 590.13. Andreas him cwæð to;
 590.13. Dæighwomlice ic offrige mine lac þam ælmihtigan
gode. se þe ana is soð god: na hlowendra fearra flæsc: oððe buccena
blod: ac ic ofrie dæighwomlice on weofode þære halgan rode þæt
ungewemmede lamb: and hit þurhwunað ansund and cucu. syððan eall folc
his flæsc and his blod drincð;
 590.18. Egeas befran;
 590.18. Hu mæg þæt swa gewurþan? Andreas him andwyrde;
 590.19. Gif þu leornian wylle hu þæt gewurþan mæge:
þonne undernim þu leorningcnihtes hiw: þæt ðu þas gerynu leornian
mæge;
 590.22. Egeas sæde;
 590.22. Ic wille mid tintregum æt þe ofgan þises þinges
insiht;
 590.23. Se halga apostol andwyrde;
 590.23. Ic wundrie þearle þin: humeta þu sy to swa micelre
stuntnysse gehworfen: þæt ðu wenst me for tintregum þe geopenian þa
godcundan gerynu: þu gehyrdest þære halgan rode gerynu: þu gehyrdest
þære halgan offrunge gerynu: nu gif þu gelyfst þæt crist godes sunu
se þe wæs on rode ahangen sy soð god: þonne geopenige ic þe hu
þæt lamb on his rice þurhwunað. ansund and unawemmed siððan hit
geoffrod bið. and his flæsc geeten. and his blod gedruncen;
 590.30. Gif þu þonne gelyfan nelt. ne becymst þu næfre to
insihte þissere soðfæstnysse;
 590.33. Hwæt þa egeas hine gebealh. and het sceofon þone
apostolon sweartum cwearterne;
 590.34. Ðær com þa micel meniu ealre þære scire to
þam cwearterne and woldon egeam acwellan. and alædan þone apostol of
þam cwearterne;
 592.1. Ða cwæð andreas to ealre þære meniu;
 592.2. Mine gebroþra ne astyrige ge þone stillan drihten to
ænigre yrsunge mid eowerum anginne;
 592.4. Ure hælend wæs belæwed. and he hæfde geþyld:
he ne flat ne ne hrymde ne nan man his stemne on strætum ne gehyrde;
 592.6. Habbað eow nu stilnysse. and sibbe. and ne hremmað minne
martyrdom. ac swiþor gearciað eow sylfe swa swa godes cempan. þæt ge
mid unforhtum mode ealle þeowracan and lichamlice wita þurh geþylde
oferswiþan;
 592.9. Gif ænig oga is to ondrædenne. þonne is se to
ondrædenne þe nænne ende næfð;
 592.11. Witodlice mannes ege is smice gelic and hrædlice þonne
he astyred bið fordwinð;
 592.12. Ðas sarnyssa on þissere worulde. oððe hi sind
leohte. and acumendlice: oððe hi sind swære and hrædlice þa sawle
ut adræfað;
 592.14. Ða sarnyssa þe on ðære toweardan worulde yfelum
gegearcode sind. þa beoð ece þær bið dæighwomlice wop and wanung
and heofung and endeleas cwylming. to þam onet egeas unforwandodlice;
 592.18. Eornostlice beoð swiþor gearowe to þan. þæt ge
þurh hwilwendlicere gedrecednysse becumon to þam ecum gefean þær ge
symle blissiað blowende and mid criste rixiende;
 592.21. Ða ða se apostol þyllice word þam folce geond ealle
þa niht lærde þa on dægrede sende egeas to þam cwearterne and het
him lædan to þone halgan apostol and cwæð;
 592.23. Ic wende þæt ðu on nihtlicere smeagunge sceoldest
þin mod fram dwæsnysse awendan: and geswican þære herunge þines
cristes þæt þu mihtest mid us lifes gefean brucan;
 592.26. Dyslic bið þæt man sylfwilles to rode gealgan efste.
and hine sylfne to tintregum asende;
 592.28. Andreas andwyrde;
 592.28. Blisse ic mæg mid þe habban: gif þu on criste
gelyfst. and þine deofolgyld forlætst;
 592.30. Crist me sende to þyssere scire: on þære ic him
gestrynde unlytel folc;
 592.31. Egeas cwæð;
 592.31. For þi ic þreatie þe to ura goda offrunge þæt
ðis folc þe ðu bepæhtest forlæton þa ydelnysse þinre lare
þæt hi urum godum geoffrian magon þancwurþe onsægednysse;
 592.34. Ne belaf nan ceaster on eallum þisum earde. on þære
ðe næron ura goda templa forlætene. and nu sceal eft beon
geedstaðelod ura goda bigeng þurh ðe: þæt hi magon beon þe
gegladode. and þu on urum freondscipe beon mage;
 594.3. Gif þu þis nelt þonne scealt þu for ware ura goda
mislice wita þrowian. and syððan on rode gealgan þe þu herodest
hangiende ateorian;
 594.5. Se apostol him andwyrde;
 594.6. Ðu deaþes bearn gehyr me. and þu ceaf ecum
ontendnyssum gegearcod. gehyr me godes þeowan. and hælendes cristes
apostol;
 594.8. Oð ðis ic spæc þe liðelice to þæt ðu mid
gesceade ðone soþan geleafan oncneowe: ac nu þu ðurhwunast on þinre
sceamleaste and wenst þæt ic sceole for þinum þeowracum forhtian: swa
hwæt swa þe is geþuht gyt mare on tintregum asmea: swa micclum ic beo
andfengra minum cyninge: swa micclum swa ic for his naman on tintregum mid
andetnysse þurhwunie;
 594.15. Ða het se reþa cwellere hine astreccan. and hine seofon
siþum beswingan;
 594.16. Het hine syððan aræran and cwæð him to;
 594.17. Andreas gehyr me and awend þinne ræd. for agotennysse
þines blodes;
 594.18. Gif þu swa ne dest: ic do þæt ðu losast on rode
gealgan;
 594.19. Se apostol andwyrde;
 594.19. Ic eom cristes þeowa: and ic sceal his rode sigor
swiðor wiscan þonne ondrædan;
 594.21. Ðu soðlice miht ætberstan þam ecum cwylmingum þe
ðe sind gemynte. gif þu on criste gelyfst syððan þu mine
anrædnysse afandast;
 594.23. Ic me ondræde þin forwyrd and ic for minre þrowunge
ne eom gedrefed;
 594.24. Min þrowung geendað. on anum dæge oððe on twam
oððe be þam mæstan on þrim: soðlice þin cwylming ne mæg
binnon þusend geara to ende gecuman;
 594.27. For þi earming ne geic þu swiþor þine yrmþa. and
ne onæl þu ðe sylfum þæt ece fyr;
 594.29. Hwæt þa egeas geæbylid het hine ahon on
rodehengene: and bebead þam cwellerum þæt hi hine mid wiððum. handum
and fotum on þære rode gebundon þæt he langlice þrowian sceolde;
 594.32. Þa arn þæt cristen folc togeanes þam cwellerum
þe hine to þære rode læddon. clypigende and cwæðende;
 596.1. Hwæt hæfð þes rihtwisa man and godes freond
gefremod. þæt he rodehengene wurþe sy? Andreas soðlice bæd þæt
folc. þæt hi his þrowunge ne gegletton;
 596.3. Eode him mid bliþum mode fægnigende. and þæt folc
lærende;
 596.4. He ofseah þa feorran þa rode þe him gegearcod wæs
and clypode mid micelre stemne þus cweþende;
 596.6. Hal si þu rod þe on cristes lichaman gehalgod wære.
and mid his lymum gefreatewod swa swa mid meregrotum;
 596.8. Ðu hæfdest eorðlic ne ege ær þan ðe ure
drihten þe astige: nu þu hæfst heofenlice lufe. and bist astigen for
behate;
 596.10. Orsorh and blissigende ic cume to þe. swa þæt ðu
me blissigende underfo. þæs leorningcniht þe on þe hangode: for þan
ðe ic þe symle lufode. and ic gewilnode þe to ymclyppenne;
 596.13. Eala ðu gode rod þe wlite and fægernysse of drihtnes
leomum underfencge. þu wære gefyrn gewilnod. and carfullice gelufod. buton
to forlætennysse gesoht: and nu æt nextan minum wilnigendum mode
gegearcod;
 596.17. Onfoh me fram mannum and agif me minum lareowe þæt he
þurh þe: me underfo. se þe ðurh ðe me alysde;
 596.19. Æfter þysum wordum he hine unscrydde. and þam
cwellerum his wæda betæhte;
 596.20. Hi ða genealæhton. and hine on þære rode ahofon:
and ealne his lichaman mid stearcum wiððum. swa swa him beboden wæs
gewriðon;
 596.22. Ðær stodon þa ma þonne twentig þusend manna. mid
egeas breþer samod clypigende. unrihtwisdom. þæt se halga wer swa
þrowode;
 596.25. Se halga andreas soðlice of þære rode gehyrte
þæra geleaffulra manna mod tihtende to hwilwendlicum geþylde: secgende
þæt ðeos scorte þrowung nis to wiðmetenne þam ecan edleane;
 596.29. Ða betwux þisum eode eall þæt folc to egeas botle
ealle samod clypigende and cweþende þæt swa halig wer hangian ne
sceolde. sideful man and mid þeawum gefreatewod: æþele lareow arfæst
and gedefe. gesceadwis and syfre ne sceolde swa þrowian: ac sceolde beon
alysed lybbende of þære rode: for þan ðe he ne geswicð soð to
bodienne: nu twegen dagas cucu hangigende;
 596.35. Hwæt þa egeas him ondred þa meniu. and behet
þæt he wolde hine alysan swa swa hi gewilnodon. and eode forð mid;
 598.2. Ða befran se apostol mid þam ðe he hine geseah;
 598.3. Hwæt nu egeas hwi come þu to us? Gif þu wilt gelyfan
gyt on þam hælende þe bið gemiltsod swa swa ic þe behet;
 598.5. Gif þu to þy come þæt ðu me alyse: nelle ic beon
alysed lybbende heonon;
 598.6. Nu ic geare geseo minne soþan cyning: ic stande on his
gesihðe to him me gebiddende;
 598.8. Ðin me ofhrywð and þinre yrmþe: for þan ðe þin
anbidað þæt ece forwyrd;
 598.9. Efst nu earming þa hwile þu ænig þing miht: þy
læs þe ðu wille þonne þe forwyrned bið;
 598.11. Þa woldon hi hine alysan ac heora handa astifodon. swa
hwa swa hrepode þa rode mid handum;
 598.12. Ða clypode se apostol. to hælendum criste. mid
ormætre stemne þus biddende;
 598.14. Min goda lareow. ne læt þu me alysan: buton þu
underfo ær minne gast;
 598.16. Æfter þysum wordum wearð gesewen leoht micel of
heofenum færlice cumende to þam apostole: and hine ealne ymbscean. swa
þæt mennisce eagan hine ne mihton geseon for þam heofenlican leohte.
þe hine befeng;
 598.19. Ðæt leoht þurhwunode swa. fornean ane tide: And
andreas ageaf his gast on þam leohte. and ferde to criste samod mid þam
leoman þam is a wuldor geond ealle woruld;
 598.23. Egeas wearð gelæht fram atelicum deofle hamwerd be
wege. ær þan ðe he to huse come. and he þearle awedde aworpen to
eorþan: on manna gesihþe þe him mid eodon;
 598.25. He gewat þa of worulde wælhreow to helle: and his
broðor heold þæs halgan andreas lic mid micelre arwurðnysse þæt
he ætwindan moste;
 598.28. Swa micel oga sprang ofer eallum þam mennisce. þæt
þær nan ne belaf þe ne gelyfde on god;
 598.30. Ðas þrowunge awriton. þære þeode preostas. and
þa ylcan diaconas þe hit eal gesawon: þi læs þe hwam twynige
þyssere gereccednysse;
 598.32. Uton nu gebiddan þone ælmihtigan wealdend þæt his
eadiga apostol ure þingere beo: swa swa he wunode his gelaþunge bydel;
 598.34. Sy þam metodan drihtne wurþmynt and lof a on ecnysse
AMEN. we cweþað;

END_TEXT
START_TEXT

ÆCHom I, 38 (App)
B1.1.40.2.
Andrew: Text from Clemoes 1955-6, 610.



 205r.3. Hit wære gelimplic gif þises dæges scortnys us
geþafian wolde þæt we eow þæs halgan apostoles andrees þrowunge
gerehton. ac we wyllað on oðrum sæle gif we gesundfulle beoð eow
gelæstan gif we hwæt lytles hwonlicor gefyldon;
 205r.8. Uton nu eadmodlice gebiddan þæs ælmihtigan godes
mægenþrym þæt his eadiga apostol andreas beo ure ece þingere to
him. swa swa he wæs soð bydel his halgan gelaþunge;
 205r.11. Sy wuldor & lof þam ælmihtigan scyppende a on
ecnysse. amen;

END_TEXT
START_TEXT

ÆCHom I, 39
B1.1.41.
First Sunday in Advent: Text from Clemoes 1955-6, 590-96.



 600.1. <foreign>dominica i in adventv domini</foreign> Þises dæges þenung and
þissere tide mærð sprecað ymbe godes tocyme;
 600.3. Ðeos tid oð midne winter is gecweden aduentus domini .
þæt is drihtnes tocyme;
 600.4. His tocyme is. his menniscnys;
 600.5. He com to us þa ða he genam ure gecynd to his
ælmihtigan godcundnysse. to þi þæt he us fram deofles anwealde
alysde;
 600.8. Nu stent se gewuna on godes gelaþunge þæt ealle godes
þeowan on cyrclicum þenungum æigþer ge on halgum rædungum ge on
gedremum lofsangum þæra witegena gyddunga: singallice on þyssere tide
reccað;
 600.11. Ða witegan þurh godes gaste witegodon cristes tocyme
þurh menniscnysse. and be þam manega bec setton. þa ðe we nu
oferrædað æt godes þeowdome: ætforan his gebyrdtide. him to
wurðmynte: þæt he us swa mildheortlice geneosian wolde;
 600.15. Crist com on þam timan to mancynne gesewenlice: ac he
bið æfre ungesewenlice mid his gecorenum þeowum. swa swa he sylf behet
þus cweðende;
 600.18. Efne ic beo mid eow eallum dagum: oð ðyssere worulde
gefyllednysse;
 600.19. Mid þysum wordum is geswutelod þæt æfre beoð
oð middaneardes geendunge him gecorene men: þe þæs wurþe beoð
þæt hi godes wununge mid him habban moton;
 600.23. Ða halgan witegan witegodon æigðer ge þone
ærran tocyme. on þære acennednysse. and eac þone æftran æt
þam micclum dome: We eac godes þeowas getrymmað urne geleafan mid
þyssere tide þenungum for þan ðe we on urum lofsangum geandettað ure
alysednysse þurh his ærran tocyme. and we us sylfe maniað þæt we on
his æftran tocyme gearwe beon þæt we moton fram þam dome him folgian
to þam ecan life swa swa he us behet;
 600.30. Be þyssere tide mærsunge spræc se apostol paulus on
þissere pistolrædinge to romaniscum leodum. and eac to eallum geleaffullum
mannum þus manigende;
 600.33. Mine gebroþra: wite ge þæt nu is tima us of slæpe
to arisenne: ure hæl is gehendre þonne we gelyfdon;
 602.1. Seo niht gewat: and se dæig genealæhte;
 602.2. Uton awurpan þeostra weorc. and beon ymbscrydde mid
leohtes wæpnum: swa þæt we on dæge arwurþlice faron: na on
oferætum and druncennyssum: na on forlirbeddum. and unclænnyssum: na on
geflite. and andan: ac beoð ymbscrydde þurh drihteN hælend crist;
 602.8. Se apostol us awrehte þæt we of slæpe ure
asolcennysse and ungeleaffulnysse æt sumum sæle arisan: swa swa ge on
þissere andwerdan rædinge gehyrdon;
 602.10. Mine gebroþra wite ge þæt nu is tima us of slæpe
to arisenne;
 602.11. Witodlice ne gedafenað us þæt we symle hnesce beon
on urum geleafan swa swa þas mearewan cild: ac we sceolon onettan to
fulfremedre geþincðe þurh gehealdsumnysse godes beboda;
 602.14. We sceolon asceacan þone sleacan slæp us fram. and
deofles we orc forlætan. and gan on leohte þæt is on godum weorcum;
 602.17. Gefyrn scean leoht ingehides geond eorþan ymhwyrft: and
forwel menige scinað on soðfæstnysse wege þa ðe farað þurh
godspellican siðfæte to þæs ecan lifes gefean;
 602.19. Efne nu ure hæl is gehendre þonne we gelyfdon;
 602.20. Ðurh þeondum ingehide. and godum willan: anum gehwylcum
is hæl gehendre þonne him wære. þa ða he æt fruman gelyfde. and
for þy he sceal symle geþeon on dæighwomlicere gecnyrdnysse. swa swa se
sealmscop cwæð be godes gecorenum: þa halgan farað fram mihte to
mihte;
 602.26. Eac is gehwylcum men his endenexta dæg near and near.
and se gemænelica dom dæghwomlice genealæcð: on þam underfehð
anra gehwilc be þam ðe he geearnode on lichaman. swa god swa yfel;
 602.29. Uton for þi ælc yfel forfleon: and god be ure mihte
gefremman: þy læs þe we þonne wyllað þonne we ne magon and we
þonne fyrstes biddan. þonne us se deað to forðsiþe geneadað;
 602.32. Seo niht gewat. and se dæig genealæhte;
 602.33. Her asette se apostol niht for þære ealdan nytennysse
þe rixode geond ealne middaneard ær cristes tocyme: ac he toscoc þa
dwollican nytennysse þurh onlihtinge his andwerdnysse: swa swa se beorhta
dæig todræfð þa dymlican þeostru þære sweartan nihte;
 604.2. Deofol is eac niht gecweden. and crist dægi. se þe us
mildheortlice fram deofles ðeostrum alysde. and us forgeaf leoht. ingehydes
and soðfæstnysse;
 604.5. Uton awurpan þeostra weorc and beon ymscrydde mid leohtes
wæpnum. swa þæt we on dæge arwurðlice faron;
 604.7. Uton awurpan þurh andetnysse and behreowsunge þa
forþgewitenan yfelu: and uton heononforð stranglice wiðstandan deofles
tihtincgum: swa swa se ylca apostol on oþre stowe his underþeoddum manode:
wiðstandað ðam deofle and he flihð fram eow. genealæcað gode. and
he genealæcð to eow;
 604.12. Leohtes wæpna sind rihtwisnysse weorc. and
soðfæstnysse mid þam wæpnum we sceolon beon ymscrydde swa þæt we
on dæge arwurðlice faron;
 604.14. Swa swa dæges leoht forwyrnð gehwylcne to gefremmenne.
þæt þæt seo niht geþafað: swa eac soðfæstnysse ingehid.
þæt is geþoht ures drihtnes willan: us ne geþafað mandæde to
gefremmenne;
 604.18. Symle we beoð fram gode gesewene æigðer ge wiðutan
ge wiðinnan. ði sceal eac gehwa se þe fordemed beon nele eallunga warnian
þæt he godes beboda ne forgæge;
 604.20. Na on oferætum and druncennyssum;
 604.21. We sceolon habban gastlice gereordunge swa swa se ylca
apostol þisum wordum tæhte. þonne ge eow to gereorde gadriað. hæbbe
eower gehwylc halwende lare on muþe. and sealmboc on handa;
 604.24. Druncennys is cwylmbære þing. and galnysse antimber;
 604.25. Salomon cwæð;
 604.26. Ne bið nan þing digele. þær ðær druncennyss
rixað;
 604.27. On oþre stowe beweop se ylca apostol. ungemetegodra manna
lif. þus cweðende;
 604.28. Heora wamb is heora god: and heora ende is forwyrd. and
heora wuldor. on gescyndnysse;
 604.29. Na on forlirbeddum. and on unclænnyssum: ac beo
arwurðe sinscip betwux gelyfedum mannum: swa þæt furþon nan forlir ne
unclænnyss. ne sy genemned on godes gelaþunge;
 604.32. Na on geflite. and andan;
 604.33. Crist cwæð be gesibsumum mannum þæt hi sind godes
bearn gecigede;
 604.34. And witodlice. þa geflitfullan: sind deofles leoma;
 604.35. Se yfela secð symle ceaste. and wælhreow engel bið
asend togeanes him;
 606.1. Anda is derigendlic leahter. and æfre bið se niðfulla
wunigende on gedrefednysse for þan þe se anda ablent his mod and ælcere
gastlicere blisse benæmð;
 606.4. Ðurh andan bepæhte se deofol þone frumsceapenan mann.
and se niðfulla is þæra deofla dælnimend;
 606.6. Seo soþe sib afligð ungeþwærnysse. and þæs
modes digelnysse onliht. and witodlice se anda gemenigfylt yrsunge;
 606.8. Se apostol beleac þisne pistol mid þysum wordu: ac
beoð ymscrydde þurh drihten hælendne crist;
 606.9. Ealle þa ðe on criste beoð gefullode hi beoð mid
criste ymscrydde. gif hi þone cristendom mid rihtwisnysse weorcum
geglengað;
 606.12. Ðas gewædu awrat se ylca apostol swutelicor on oþre
stowe þus cweþende. ymbscrydað eow swa swa godes gecorenan mid
mildheortnysse. and mid wellwillendnysse. mid eadmodnysse: mid
gemetfæstnysse. mid geþylde. and habbað eow toforan eallum þingum ða
soþan lufe. seo þe is bend ealra fulfremednyssa: and cristes sib blissie on
eowerum heortum. on þære ge sind gecigede on anum lichaman;
 606.18. Beoð ðancfulle and godes word wunige betwux eow
genihtsumlice: on eallum wisdome tæcende. and tihtende eow betweonan: on
sealmsangum and gastlicum lofsangum. singende mid gife gode on eowerum
heortum;
 606.22. Swa hwæt swa ge doð on worde oððe on weorce doð
symle on drihtnes naman þancigende þam ælmihtigan fæder. þurh his
bearne þe mid him symle on annysse þæs halgan gastes wunað;
 606.26. Uton for þi us gearcian mid þysum foresædum reafum
be þæs apostoles mynegunge þæt we to þære wunderlican gebyrdtide
ures drihtnes mid freolslicore þenunge becuman þam sy wuldor and lof a on
ecnysse. AMEN;

END_TEXT
START_TEXT

ÆCHom I, 40
B1.1.42.
Second Sunday in Advent: Text from Clemoes 1955-6, 597-608.



 608.1. <foreign>DOMINICA II IN ADVENTVM DOMINI. Erunt signa in sole et luna
et stellis. et reliqua</foreign>;
 608.3. Se godspellere lucas awrat on þysum dægiþerlicum
godspelle þæt ure drihten wæs sprecende þysum wordum to his leorning
cnihtum. be þam tacnum þe ær þyssere worulde geendunge gelimpað;
 608.6. <foreign>Luke 21</foreign> drihten cwæð. tacna gewurþað on sunnan
and on monan. and on steorran. and on eorþan bið þeoda ofþrycednys. for
gemencgednysse sælicra yþa and sweges;
 608.8. <foreign>Luke 21</foreign> Men forseariað for þam micclum ogan and
andbidunge þæra þinga þe becumað ofer eallum ymhwyrfte;
 608.8. <foreign>Luke 21</foreign> Soðlice heofonan mihta beoð astyrede. and
þonne hi geseoð mannes bearn cumende on wolcnum mid micclum
mægenþrymme. and mihte;
 608.8. <foreign>Luke 21</foreign> ðonne þas wundra onginnað ahebbað ðonne
eowre heafda and behealdað. for þan þe eower alysednys genealæhð;
 608.8. <foreign>Luke 21</foreign> He sæde þa ðis bigspel;
 608.8. <foreign>Luke 21</foreign> Behealdað ðas fictreowa. and ealle oþre
treowa þonne hi spryttað þonne wite ge þæt hit sumurlæhð;
 608.8. <foreign>Luke 21</foreign> Swa eac ge magon witan þonne ge þas
foresædan tacna geseoð. þæt godes rice genealæhð;
 608.8. <foreign>Luke 21</foreign> Soð ic eow secge. ne gewit ðeos mægð:
oð ðæt ealle þas ðing. gewurþað;
 608.8. <foreign>Luke 21</foreign> heofon and eorðe gewitað. and mine word
næfre ne gewitað;
 608.9. Se halga gregorius us trahtnode þises godspelles
digelnysse. þus undergynnende;
 608.10. Drihten ure alysend us gewilnað gearwe gemetan and for
þi cydde þa yfel nyssa þe folgiað þam ealdgendan middanearde þæt
he us fram his lufe gestilde;
 608.13. He geswutelode hu fela ðrowunga foresteppað þissere
worulde geendunge: gif we god on smyltnysse ondrædan nellað. þæt we
huru his genealæcendan dom mid mislicum swingelum afærede ondrædan;
 608.16. Herwiðufan on þyssere rædinge cwæð se hælend
þeod arist ongean þeode. and rice ongean rice. and micele eorðstyrunga
beoð gehwær. and cwealm and hunger: and syððan betwux þan þus
cwæð;
 608.20. Tacna beoð on sunnan and on monan. and on steorrum. and
on eorþan þeoda ofþricednys. for gemengednysse sælicra yþa and
sweges;
 608.23. Sume þas tacna we gesawon gefremmede. sume we
ondrædað us towearde;
 608.24. Witodlice on þisum niwum dagum arisan ðeoda ongean
þeodum and heora ofþryccednys on eorþan gelamp swiðor þonne we on
ealdum bocum rædað;
 608.27. Oft eorþstyrung gehwær fela burga ofhreas swa swa
gelamp on tyberies dæge þæs caseres. þæt þreottene burh. þurh
eorðstyrunge afeollon;
 608.29. Mid cwealme. and mid hungre we sind gelome geswencte. ac we
nateshwon gyta swutele tacna on sunnan and on monan and on steorran ne
gesawon;
 608.32. We rædað on tungelcræfte þæt seo sunne bið
hwiltidum þurh ðæs monelican trendles underscyte aþeostrod: and eac se
fulla mona færlice fagettað þonne he þæs sunlican leohtes
bedæled bið þurh ðære eorðan sceadewunge;
 610.1. Sind eac sume steorran leohtbeamede færlice arisende and
hrædlice gewitende and hi symle sum þing niwes mid heora upspringe
gebicniað. ac ne mænde drihten þas tacna on þære godspellican
witegunge: ac þa egefullan tacna þe ðam micclan dæge
forestæppað;
 610.6. Matheus se godspellere awrat swutelicor þas tacna þus
cweþende: þærrihte æfter þære miclan gedrefednysse bið seo
sunne aþystrod. and se mona ne sylð nan leoht and steorran feallað of
heofenum. and heofenan miht beoð astyrede. and þonne bið ætywed
cristes rodetacn on heofenum. and ealle eorðlice mæigða heofiað;
 610.11. Þære sæ gemencgednys. and þæra yþa sweg
ungewunelice gyt ne asprungon: ac þonne fela þæra foresædan tacna
gefyllede sind nis nan twynung þæt ða feawa þe ðær to lafe sind
witodlice gefyllede beoð;
 610.15. Mine gebroðra þas þing sind awritene þæt ure mod
þurh wærscipe wacele beon þæt hi ðurh orsorhnysse ne asleacian. ne
þurh nytennysse geadlian ac þæt symle se oga hi gebysgie. and seo
ymbhydinys on godum weorcum getrymme;
 610.19. Drihten cwæð. men forseariað for ogan and andbidunge
þæra ðinga þe becumað ofer ealne middaneard;
 610.20. Witodlice heofonan mihta beoð astyrode;
 610.21. Heofona miht sind englas and heahenglas. þrymsetl.
ealdorscipas. hlafordscipas. and anwealdu;
 610.23. Ðas engla weored beoð æteowode gesewenlice urum
gesihðum on tocyme þæs strecan deman þæt hi stiðlice æt us
ofgan. þæt ðæt hu se ungesewenlica scyppend emlice forberð;
 610.26. Ðonne we geseoð mannes bearn cumende on wolcnum mid
micelre mihte and mægenþrymme;
 610.27. Drihten gecigde hine sylfne mannes bearn gelomlicor þonne
godes bearn for eadmodnysse þære underfangenan menniscnysse. þæt he
us myningie mid þam gecynde þe he for us underfeng;
 610.30. He is soðlice mannes bearn . and na manna bearn. and nis
nan oþer anes mannes bearn buton crist ana;
 610.32. He bið on mihte. and on mægenþrymme geswutelod.
þam þe hine on eadmodnysse wunigende gehyran noldon þæt hi þonne
gefredon his mihte swa miccle stiðlicor. swa micclum swa hi nu heora swuran
to his geþylde nellað gebigan;
 612.2. Ðas word sind gecwedene be þam wiðercorenum: ac her
fyliað þa word þe ða gecorenan frefriað;
 612.4. Se hælend cwæð. þonne þas wundra ongynnað.
ahebbað ðonne eowre heafda and behealdað. for þan ðe eower alysednys
genealæcð;
 612.6. Swilce he swutelice his gecorenan manode. þonne
middaneardes wita gelomlæcað. þonne se oga þæs micclan domes bið
æteowod: ahebbað þonne eowre heafda. þæt is gladiað on eowrum
mode: for þi. þonne ðes middaneard bið geendod þe ge ne lufedon.
þonne bið gehende seo alysednys þe ge sohton;
 612.11. On halgum gewrite bið gelomlice heafod geset for þæs
mannes mode: for þan ðe þæt heafod gewissað þam oþrum leomum swa
swa ðæt mod gediht þa geþohtas;
 612.14. We ahebbað ure heafda þonne we ure mod arærað to
gefean þæs heofenlican eðles;
 612.16. Ða ðe god lufiað hi sind gemanode þæt hi gladian
on middaneardes geendunge. for þan ðonne he gewit þe hi ne lufedon.
þonne witodlice hi gemetað þone ðe hi lufedon;
 612.19. Ne gewurþe hit la þæt ænig geleaffull se þe
gewilnað god to geseonne. þæt he heofige for middaneardes hryrum;
 612.20. Hit is soðlice awriten: swa hwa swa wile beon freond
þyssere worulde. he bið godes feond geteald;
 612.22. Witodlice se þe ne blissað on nealæcunge
middaneardes geendunge: se geswutelað þæt he his freond wæs: and
bið ðonne oferstæled þæt he godes feond is;
 612.25. Ac gewite þises middaneardes freondscipe. fram
geleaffulra heortan. and gewite fram þam þe þæt oðer gelyfað
toweard. and hit þurh weorce lufiað;
 612.28. Ða sceolon heofian. for middaneardes toworpennysse þa
ðe heora heortan wyrtruman on his lufe aplantodon: þa ðe þæt
towearde lif ne secað. ne his furþon ne gelyfað;
 612.30. We soðlice þe ðæs heofonlican eþeles gefean
eallunga oncneowon. sceolon anmodlice to þam onettan;
 612.32. Us is to gewiscenne þæt we hrædlice to þam faron
and þurh ðone scyrtran wegi becumon: for þan ðe þes middaneard is mid
menifealdum unrotnyssum geþread: and mid þwyrnyssum geangsumod;
 614.1. Hwæt is þis deaðlice lif buton weig? understandað
nu hwilc sy on weges geswince to ateorianne: and þeah nelle þone weig
geendian;
 614.3. Drihten cwæð. behealdað ðas fictreowa and ealle
oþre treowa þonne hi spryttað. þonne wite ge þæt hit
sumorlæhð;
 614.5. Swa eac ge magon witan þonne ge þas foresædon tacna
geseoð. þæt godes rice genealæhð;
 614.7. Soðlice mid þysum wordum is geswutelod þæt ðyses
middaneardes wæstm is hryre;
 614.8. To þam he wehst þæt he fealle to þy he spryt.
þæt he mid cwyldum fornime swa hwæt swa he ær sprytte;
 614.10. Ðes middaneard is þam ealdiendan menn gelic;
 614.11. On geogoðe bið se lichama þeonde on strangum breoste:
on fullum leomum and halum: witodlice on ealdlicum gearum bið ðæs mannes
wæstm gebiged. his swura aslacod. his neb bið gerifod. and his leomu ealle
gewæhte;
 614.14. His breost bið mid siccetungum geþread. and betwux
wordum his orþung ateorað ðeah ðe him adl on ne sitte þeah forwel oft
his hæl him bið adl;
 614.17. Swa is þisum middanearde. æt fruman he wæs þeonde
swilce on geogoðhade: he wæs on lichamlicere hælðe growende. and on
speda genihtsumnysse fæt: langsum on life. stille on langsumere sibbe: ac he
is nu mid ylde ofset. swilce mid gelomlæcendum hefigtymnyssum to deaðe
geþread;
 614.23. Mine gebroðra. ne lufige ge þysne middaneard. þe ge
geseoð þæt lange wunian ne mæig;
 614.24. Be þisum cwæð se apostol;
 614.25. Ne lufige ge middaneard. ne þa ðing þe him on
wuniað. for þan swa hwa swa middaneard lufað næfð he godes lufe on
him;
 614.28. Wel is godes rice sumerlicere tide wiðmeten. for þi
ðonne gewitað þa genipu ure dreorignysse: and lifes dagas þurh
beorhtnysse þære ecan sunnan scinað;
 614.31. Ealle ðas foresædan þing sind mid micelre gewissunge
getrymde þurh ðisum æfterfyligendum cwyde;
 614.32. Soð ic eow secge. ne gewit þeos mæigð oð
ðæt ealle ðas þing gewurþað;
 614.34. Ðas word spræc drihten to iudeiscre mæigðe: and
heora cyn ne gewit þurh ateorunge ær þan ðe þes middaneard
geendað;
 616.2. Be þysum andgite cwæð se apostol paulus. þæt
drihten sylf astihð of heofenum on stemne þæs heahengles. and mid godes
byman. and þa deadan ærest arisað: syððan we þe lybbað and on
lichaman beoð gemette. beoð gelæhte forð mid þam oþrum on wolcnum
togeanes criste: and we swa symle syððan mid gode beoð: frefriað eow
mid þysum wordum;
 616.8. Eac þysum andgite geþwærlæcð se godspellere
matheus þysum wordum: drihten asent his englas mid byman and mid micelre
stemne and hi gadriað his gecorenan fram feower windum: of eallum eorþlicum
gemærum. oð ða healican heofenan;
 616.13. Se apostol cwæð. we þe lybbað: ne mænde he hine
sylfne mid þam worde. ac þa ðe on life þurhwuniað oð geendunge
þyssere worulde;
 616.15. Mid þam is eac geswutelod þæt mancynn mid ealle ne
ateorað ær þære geendunge. ac hi habbað hwæðere sceortne
deað. þa ðe þonne on life gemette beoð. for þan ðe heofenlic fyr
ofergæð ealne middaneard mid anum bryne. and þa deadan arisað of heora
byrgenum mid þam fyre. and þa lybbendan beoð acwealde þurh ðæs
fyres hætan and þærrihte eft geedcucede to ecum þingum;
 616.22. Ne derað þæt fyr nan þing þam rihtwisum þe
ær fram synnum geclænsode wæron: ac swa hwa swa ungeclænsod bið
he gefret þæs fyres æðm and we þonne ealle to þam dome
becumað;
 616.25. Ne bið se dom on nanum eorþlicum felda gedemed: ac
bið swa swa se apostol herwiðufan on þyssere rædinge cwæð.
þæt we beoð gegrypene on wolcnum togeanes criste geond þas lyft and
þær bið seo twæming rihtwisra manna. and arleasra;
 616.29. Ða rihtwisan nahwar syððan ne wuniað buton mid gode
on heofenan rice. and þa arleasan nahwar buton mid deofle on hellesuslum;
 616.32. Se Hælend beleac þis godspel mid þysum wordum;
 616.32. Heofon and eorðe gewitað. and mine word næfre ne
gewitað;
 616.34. Ne awendað heofen and eorðe to nahte ac hi beoð
awende of þam hiwe þe hi nu on wuniað: to beteran hiwe: swa swa iohannes
se godspellere cwæð;
 618.1. Ðonne bið niwe heofon. and niwe eorðe;
 618.2. Ne beoð witodlice oþre gesceapene: ac þas beoð
geedniwede;
 618.3. Heofon and eorðe gewitað and þeah ðurhwuniað: for
þan ðe hi beoð fram þam hiwe þe hi nu habbað þurh fyr
geclænsode. and swa þeah symle on heora gecynde standað;
 618.6. Ðonne bið seo sunne be seofonfealdan beorhtre þonne
heo nu sy. and se mona hæfð þære sunnan leoht;
 618.9. Dauid soðlice be cristes tocyme þisum wordum witegode;
 618.10. God cymð swutelice and he ne suwað;
 618.10. Fyr byrnð on his gesihðe and on his ymhwyrfte bið
swiðlic storm;
 618.11. Se storm aþwyhð swa hwæt swa ðæt fyr
forswælð;
 618.12. Be þam dæge cwæð se witega sophonia. se miccla
godes dæig is swiðe gehende. and þearle swift;
 618.14. Biter bið ðæs dæges stemn þær bið se
stranga gedrefed;
 618.15. Se dæig is yrres dæig. and gedrefednysse dæig. and
angsumnysse;
 618.16. Yrmðe dæg. and wanunge;
 618.17. Ðeostra dæig. and dimnysse . byman dæig. and
cyrmes;
 618.18. Mine gebroðra settað þyses dæges gemynd ætforan
eowerum eagum: and swa hwæt swa nu bið hefigtyme geþuht eall hit bið
on his wiðmetennysse geliðegod;
 618.20. Gerihtlæcað eower lif: and awendað eowere þeawas;
 618.21. Witniað mid wope eowere yfelan dæda: wiðstandað
deofles costnungum;
 618.22. Bugað fram yfele and doð god: and ge beoð swa micclum
orsorgran on tocyme þæs ecan deman: swa micclum swa ge nu his strecnysse.
mid ege forhradiað;
 618.25. Se witega cwæð. þæt se miccla godes dæig is
swiþe gehende. and þearle swift;
 618.26. Ðeah ðe gyt wære oþer þusend geara to þam
dæge nære hit langsum: for þan swa hwæt swa geendað. þæt
bið sceort and hræd. and bið swilce hit næfre ne gewurde. þonne hit
geendod bið;
 618.30. Hwæt þeah hit langsum wære to þan dæge swa hit
nis þeah ne bið ure tima langsum. and on ure geendunge us bið gedemed
hwæþer we on reste oððe on wite þone gemenelican dom andbidian
sceolon;
 618.33. Uton for þi brucan þæs fyrstes þe us god forgeaf.
and geearnian þæt ece lif mid him se þe leofað and rixað on ealra
worulda woruld. AMEN;
 618.35. <foreign>EXPLICIT HIC LIBER</foreign>;

END_TEXT
START_TEXT

ÆCHom II (Pref)
B1.2.1.
English Preface: Godden 1979, 1-2.



 1.29. <foreign>INCIPIT PRAEFATIO HUIUS LIBRI. IN NOMINE CHRISTI
OMNIPOTENTIS</foreign>. Ic ælfric munuc awende þas boc of ledenum bocum to
engliscum gereorde þam mannum to rædenne þe þæt leden ne cunnon;
 1.31. Ic hi genam of halgum godspellum. and æfter geðungenra
lareowa trahtnungum hi asmeade. þæra lareowa naman ic awrat on ðære
ærran bec. on ðære ledenan forespræce;
 2.33. Ic gesette on twam bocum þa gereccednysse ðe ic awende.
for ðan ðe ic ðohte þæt hit wære læsse æðryt to
gehyrenne. gif man ða ane boc ræt on anes geares ymbryne. and ða oðre
on ðam æftran geare;
 2.37. On ægðer þæra boca. sind feowertig cwyda buton
ðære forespræce. ac hi ne sind na ealle of godspellum genumene. ac sind
forwel fela of godes halgena life oððe þrowunge gegaderode. þæra
anra þe angelcynn mid freolsdagum wurðað;
 2.41. Ætforan ælcum cwyde we setton ða swutelunge on leden.
mæg swa ðeah se ðe wile þa capitulas æfter ðære forespræce
geendebyrdian;
 2.43. Nu bidde ic and halsige on godes naman gif hwa ðas boc
awritan wylle. þæt he hi geornlice gerihte. be ðære bysne þe læs
ðe we ðurh gymeleasum writerum geleahtrode beon;
 2.46. Micel yfel deð se ðe leas writ buton he hit gerihte.
swilce he gebringe ða soðan lare to leasum gedwylde;
 2.47. For ði sceal gehwa gerihtlæcan þæt þæt he
ær to woge gebigde. gif he on godes dome unscyldig beon wile;

END_TEXT
START_TEXT

ÆCHom II, 1
B1.2.2.
Christmas: Godden 1979, 3-11.



 3.1. <foreign> INCIPIT LIBER SERMONUM CATHOLICORUM ANGLICE IN ANNO SECUNDO;
CATHOLICUS SERMO DE NATALE DOMINI AD POPULUM EXCERPTUS DE TESTIMONIIS
PROPHETARUM. 8. KALENDAS. IANUARII. NATIVITAS DOMINI: </foreign>. MINE GEBROÞRU ða
leofostan on þisum dæge we wurðiað ures hælendes acennednysse
æfter þære menniscnysse;
 3.2. He wæs todæg acenned of ðam halgan mædene MARIAN
mid lichaman. and mid sawle. se ðe wæs æfre mid ðam fæder
wunigende on þære godcundnysse;
 3.5. He is tuwa acenned. and ægðer acennednys is wundorlic.
and unasecgendlic;
 3.6. He wæs æfre of ðam fæder acenned. for ðan þe he
is þæs fæder wisdom. þurh ðone he geworhte. and gesceop ealle
gesceafta;
 3.8. Nu is ðeos acennednys buton anginne. for ðan þe se
fæder wæs æfre god. and his wisdom. þæt is his sunu wæs
æfre of him acenned. buton ælcere meder;
 3.11. Þeos acennednys þe we nu todæg wurðiað wæs of
eorðlicere meder buton ælcum eorðlicum fæder. se fæder ðurh hine
gesceop us. and eft ða ða we forwyrhte wæron. þa asende he þone
ylcan sunu to ðisum life to ure alysednysse. for ðan þe adam se forma
mann. agylte wið god. and his scyppendes bebod tobræc. and deofles lare
gehyrsumode. and wearð deofle betæht. he and eal mancynn into helle wite;
 3.18. Þa æfre smeade god fram frymðe middaneardes. hu he
mihte mancynnes gehelpan. and fram deofles anwealde ahreddan;
 3.20. Þa nolde he asendan to ure alysednysse. naðor ne engel.
ne heahengel. ne witegan. ne apostolas. Ac sende se fæder his ancennedan
sunu to þrowunge and to cwale. for mancynnes alysednysse;
 3.23. Ða geswutelode god hu miccle lufe he hæfde. and
hæfð to us. þa ða he asende his agen bearn to slege for us;
 4.24. Hwa dorste þæs gewilnian þæt se ælmihtiga cyning
sceolde besceofan to cwale his ancennedan æðeling and swa ahreddan þone
ðeowan? Næs se sunu na genyd þæt he mann gewurde. and siððan for
us ðrowian sceolde. ac he wæs gehyrsum his fæder æfre oð deað;
 4.29. He wæs ancenned mid his fæder on heofonum. ða nolde
he ana beon ac wolde habban gebroðru. and com to us for ði þæt he
wolde us to his rice gebringan. þær we to gesceapene wæron;
 4.32. Þa gif he come on ðære godcundnysse buton
menniscnysse. þonne ne mihte ure tyddernys aberan his mihte;
 4.33. Ne seo godcundnys ne mihte nan ðing þrowian. for ðan
þe heo is unðrowigendlic;
 4.35. Þa genam se ælmihtiga godes sunu ða menniscnysse of
anum mædene. and wearð gesewenlic mann and þrowigendlic;
 4.37. And swiðe gedafenlic hit wæs ða ða he mann wolde
beon þæt he ne geceas na him wif to meder. ac geceas clæne mæden;
 4.39. And eac ða ða mæden acennan sceolde. þæt heo
acende god ælmihtigne. se ðe is ægðer ge God ge mann an crist;
 4.41. He ongann beon þæt he næs. ac he ðurhwunode
þæt he ær wæs;
 4.42. He ongann on ðære menniscnysse. se ðe æfre wæs.
and æfre bið god;
 4.43. Nis na hwæðere gerunnen togædere seo godcundnys. and
seo menniscnys. ac seo godcundnys is ymbscryd mid þære menniscnysse swa
þæt ðær nys naðor gemencgednys ne todal;
 4.47. Marian mægðhad wæs menigfealdlice getacnod on
þære ealdan æ;
 4.48. God bebead moysen þam heretogan þæt he gename twelf
drige gyrda æt þam twelf mægðum israhela ðeoda. and alede hi
ætforan ðam halgan scrine binnon ðam micclan getelde. and he wolde
ðurh ða gyrda geswutelian. hwæne he to biscope gecoren hæfde;
 4.52. Þa on ðam oðrum dæge wæs Aarones gyrd gemett
growende mid bogum. and blowende. and berende hnyte;
 4.54. Witodlice seo drige gyrd þe næs on eorðan aplantod ne
mid nanre rinde befangen. ne mid sæpe acucod. and swa ðeah greow. and
bleow. and bær hnyte. hæfde getacnunge þære eadigan Marian. þe
næfde weres gemanan. and swa ðeah þone liflican wæstm abær se ðe
is soð biscop and ure sawla alysend;
 4.59. Mennisc gesceapennys is on feower wison;
 4.59. Se frumsceapena mann adam næs gestryned ne acenned. ac god
hine gesceop;
 5.61. Seo oðer gesceapennys wæs swa. þæt god gesceop Euan
of hire weres sidan;
 5.62. Ne sind þas twa gesceapennyssa nanum oðrum gelice;
 5.63. Seo ðridde gesceapennys is þæt men beoð gestrynede
ðurh wer. and þurh wif. swa swa we dæghwomlice geseoð. and þeos an
gesceapennys is gewunelic;
 5.65. Seo feorðe gesceapennys wæs swa. þæt crist wearð
acenned of mædene buton were;
 5.66. Nis ðeos gesceapennyss. nanum oðrum gelic;
 5.67. Þa twa forman gesceapennyssa feollon on hryre. and seo
ðridde wæs on hryre acenned. ac seo feorðe alysde ða ðreo;
 5.70. Se ylca godes sunu se ðe ealle ðing gesceop. he eac
gesceop his agene moder. and on hire innoð sylf becom. and ðæron
geworhte his agenne lichaman. and wearð of hire geboren. soð man on sawle
and on lichaman. and seo modor næs na gewemmed þurh þæt cild ac
wæs gehalgod;
 5.74. Mæden heo wæs beforan ðære cenninge. and mæden
on ðære cenninge. and mæden æfter ðære cenninge. ne bið nan
mægþhad forloren on cenninge. ac bið forloren on hæmede. þonne
hwilc mæden mid luste weres bricð. þonne bið hire mægðhad æfre
siððan adylegod. hæbbe heo cild næbbe heo;
 5.79. Ac þæt clæne mæden Maria hæfde behaten hire
mægðhad gode. and wæs mid þam halgum gaste afylled. and gescyld wið
ælcere costnunge;
 5.81. Ne unlust on hire mod ne becom. ne heo weres ne breac. þa
wæs heo for ði mæden þeah ðe heo cild hæfde;
 5.83. Nis nan wifhades mann hire gelica. for ði naðer ne ær
ne siððan næs nan mæden þæt bearn gebære. and syððan
mæden þurhwunode buton hire anre;
 5.86. Sindon þeah hwæðere sume gesceafta þe tymað buton
hæmede. and bið ægðer ge seo moder mæden. ge seo dohtor þæt
sind beon;
 5.88. Hi tymað heora team mid clænnysse;
 5.88. Of ðam hunige hi bredað heora brod. and beoð acennede
þa geongan mid mægðhade. and ða yldran wuniað on mægðhade;
 5.91. Eac seo halige godes gelaðung þæt is eal cristen folc
is genemned to anum mædene. swa swa se apostol Paulus cwæð to ðam
folce þe he to gode gebigde;
 5.93. Ic beweddode eow anum were. þæt ge sceoldon gearcian
clæne mæden criste;
 5.94. Eac IOHANNES se fulluhtere þus cwæð be criste;
 5.95. Se ðe bryde hæfð. he is brydguma;
 5.96. And se sealmwyrhta Dauid sang be criste þus cweðende;
 6.97. Swa swa brydguma he gæð forð of his brydbedde;
 6.98. Ealle cyrcan on middanearde sind getealde to anre cyrcan. and
seo is gehaten godes gelaðung. for ðan ðe we sind ealle gelaðode to
godes rice;
 6.100. Nu is ðeos gelaðung cristes bryd. and þurhwunað
mæden swa swa seo halige Maria;
 6.101. Seo gelaðung is ealra cristenra manna moder. on gastlicere
acennednysse. swa swa crist sylf cwæð on his godspelle;
 6.103. Buton gehwa beo tuwa acenned. ne mæg he na faran into
heofonan rice;
 6.104. Hu bið se mann tuwa acenned? ælc man bið acenned
lichamlice of fæder and of meder. ac he ne bið na godes bearn buton he beo
eft acenned of þære gastlican meder of cristes bryde. swa swa he sylf
cwæð;
 6.108. Buton gehwa beo geedcenned of wætere and of ðan halgan
gaste. ne mæg he faran into godes rice;
 6.110. Ælc man bið mid synnum gestryned and geboren ðurh
adames forgægednysse. ac he bið eft criste acenned on ðære halgan
gelaðunge. þæt is on godes cyrcan þurh fulluht;
 6.112. Þæt wæter aðwehð þone lichaman. and se halga
gast aðwehð ða sawle fram eallum synnum. and se gefulloda man bið
þonne godes bearn gif he on riht hylt fæder and moder. þæt is crist
and his bryd seo ðe dæghwomlice acenð gastlice cild. and hwæðere
ðurhwunað on clænum mægðhade;
 6.117. Ure ealda fæder adam us gestrynde to deaðe. and crist
us gestrynð gastlice to ðan ecan life. gif we forbugað deofles lare. and
beoð urum drihtne gehyrsume on his bebodum;
 6.121. Ealle ða ðing ðe crist dyde for us. ealle hi wæron
ær gefyrn gewitegode. þæt men sceoldon gelyfan þæt he is
soðfæst. þonne he hæfð swa fela gewitan þe cyðdon his tocyme.
and hu he geboren wæs. and hu he ðrowode deað his agenes þances. and
hu he of deaðe aras. and astah to heofonum. and hu he cymð eft to ðam
micclum dome. to demenne eallum mancynne ælcum be his gewyrhtum;
 6.127. Se ælmihtiga god behet gefyrn worulde Abrahame þam
heahfædere þæt on his cynne sceolde beon eal mancynn gebletsod. and him
eac swa gelæste;
 6.130. Of abrahames cynne com se mæra cyning Dauid. and of ðam
cynecynne com seo halige maria. and of marian crist wearð acenned. and þurh
crist is eal mancynn gebletsod. þa ðe rihtlice gelyfað;
 6.134. Eft se witega hieremias cwæð be ðam hælende ðes
is ure god. and nis nan oðer geteald to him. he arærde and gesette steore
and þeawfæstnysse his folce Israhel;
 7.136. He wæs siððan gesewen ofer eorðan. and mid mannum
he drohtnode;
 7.137. Eft oðer witega micheas witegode be cristes tocyme. þus
cweðende;
 7.138. Þonne bið sib on eorðan þonne ure drihten cymð to
urum lande. and ðonne he gæð into urum husum;
 7.140. Eft Isaias se witega awrat on his witegunge and þus
cwæð;
 7.141. Efne an mæden sceal geacnian. and acennan sunu. and his
nama bið emmanuhel þæt is gereht god is mid us;
 7.143. Eft Ezechiel witegode be ðære byrig Hierusalem. and be
criste ðus cweðende;
 7.144. Þin cyning cymð to ðe eadmod. and geedstaðelað
þe;
 7.146. Danihel se witega sette eac on his witegunge. þæt se
heahengel Gabrihel him com to fleogende. and him þus to cwæð;
 7.147. Ic eom cumen to ðe danihel to ði. þæt ic sceal ðe
tæcan. and þu understand mine spræce. and understand þas gesihðe;
 7.149. Feower hund geara and hundnigontig geara sind getealde of
ðysum dæge ofer ðe. and ofer ðinum folce. and ofer ðære byrig
hierusalem. and þonne bið seo ealde forgægednys geendod. and synn
underfehð geendunge. and unrihtwisnys bið adylegod. and bið gebroht ece
rihtwisnys. and gesihð. and witegunga beoð gefyllede. and bið gesmyrod
ealra halgena halga;
 7.155. Ealle ðas ðing sind gefyllede þurh cristes
menniscnysse. æfter þam fyrste and andagan þe se heahengel gabrihel
gecwæð to danihele;
 7.157. Þurh crist is geendod adames forgægednys. and his synn.
and crist adylegode ælce unrihtwisnysse. and astealde ða ecan
rihtwisnysse. and he gefylde ealle witegunga þurh hine sylfne. and he is
ealra halgena halga. for ðan þe he is heafod ealra haligra manna;
 7.162. Hu is he gesmyrod? Man smyrað cyning mid gehalgodum ele.
þonne man hine to cyninge gehalgað. and on ælcere hadunge ge on
diaconhade ge on preosthade. ge on biscophade æfre se ðe ðær gehadod
bið. he bið gesmyrod mid gehalgodum ele;
 7.166. Crist is soðlice ealra biscopa biscop. and ealra cyninga
cyning. nu is he gesmyrod na mid eorðlicum ele. ac mid seofonfealdre gife
þæs halgan gastes for ðan þe on criste wunað eal gefyllednys
ðære godcundnysse lichamlice;
 7.170. Eft be cristes acennednysse. dauid se sealmwyrhta sang. and
cwæð þæt he gehyrde cristes stemne þus cweðende;
 7.171. God cwæð to me. ðu eart min sunu nu todæg ic
gestrynde þe;
 8.172. Eft þæs fæder stemn be his bearne clypode and
cwæð;
 8.173. He sylf clypode to me. þu eart min fæder. and eft se
fæder be him cwæð;
 8.174. Ic beo him fæder. and he bið me sunu. and ic gesette
hine frumcennedne. and healicne toforan eallum eorðlicum cynegum;
 8.177. Isaias eft witegode be cristes acennednysse;
 8.177. Us is cild acenned. and us is sunu forgifen. and his
ealdordom is on his exlum. and he bið gehaten wundorlic. rædbora. strang
god. and fæder þære toweardan worulde. and sibbe ealdor. his rice. and
his anweald bið gemenigfyld. and ne bið nan ende his sibbe;
 8.182. Be ðam wundrum þe crist geworhte witegode hieremias to
þære byrig hierusalem þus cweðende;
 8.183. To ðe cymð þin alysend. and þis bið his tacn;
 8.184. He geopenað blindra manna eagan. and deafum he forgifð
heorcnunge. and mid his stemne he arærð þa deadan of heora byrgenum;
 8.186. And be ðam ylcan cwæð Isaias;
 8.187. Secgað þam wacmodum þæt hi beon gehyrte. and nan
ðing ofdrædde. her cymð god sylf and gehælð us;
 8.188. Þonne beoð geopenode blindra manna eagan. and deaffra
manna earan gehyrað. þonne hleapð se healta swa swa heort. and dumbra
manna tungan beoð swiðe getinge;
 8.191. Be his ðrowunge cwæð Isaias;
 8.192. He is gelæd to slege swa swa scep. and he suwade. and his
muð ne ondyde. swa swa lamb deð þonne hit man scyrð;
 8.194. And eft cwæð dauid;
 8.194. Hi þurhðydon mine handa. and mine fet. and hi dældon
min reaf betwux him;
 8.195. Be cristes deaðe witegode se ylca dauid. and cwæð be
cristes lice;
 8.196. Min lichama gerest on hihte. for ðan þe þu ne
forlætst mine sawle on helle. ne ðu ne geðafast þæt min lichama
gebrosnige;
 8.198. Ðas word crist geclypode to his fæder;
 8.199. And siððan he cwæð be his æriste;
 8.199. Ic aras of deaðe. and ic eft mid þe eom;
 8.200. Be his upstige cwæð se ylca dauid;
 8.201. God astihð up to heofonum mid micelre myrhðe;
 8.201. And eft se ylcan cwæð;
 8.202. Singað þam gode ðe astah ofer heofonas to
eastdæle;
 8.204. Be ðam þe crist sitt æt his fæder swiðran
cwæð se ylca witega;
 8.205. God cwæð to minum drihtne. site her to minum
swiðran;
 8.205. Be ðam ðe crist ealle ðing gewylt witegode se ylca
dauid;
 8.206. Ealle cyningas onbugað him. and ealle þeoda him
ðeowiað;
 8.207. Eft be his tocyme to ðam micclum dome cwæð se ylca.
God cymð swutellice. and he ne suwað. fyr byrnð on his gesihðe. and
stiðlic hreohnys bið onbuton him;
 9.210. Be mancynnes æriste. witegode Isaias;
 9.211. Þa deadan sceolon arisan. and þa ðe licgað on
byrgenum hi geedcuciað;
 9.212. Be ðam dome dauid cwæð to gode;
 9.213. Þu drihten forgyltst ælcum be his weorcum;
 9.214. Gif we willað areccan ealle ða gewitnyssa þe be criste
awritene sind. þonne gæð þær swiðe micel hwil to. ne þeah
hwæðere we ne magon hi ealle gereccan. for ði na þæt an þæt
halige witegan be him witegodon. ac eac swilce hæðene men setton on heora
bocum be eallum ðisum ðingum þe we nu beforan eow ræddon;
 9.219. An þæra wæs Sibylla. þe awrat on leoðcræftes
wison be cristes acennednysse. and be his ðrowunge. and be his æriste. and
be his upstige. and be his tocyme to ðam micclum dome. swiðe swutellice.
and swa ðeah wæs hæðen;
 9.222. Swa gelice eac se hæðena cyning Nabuchodonosor. he
geseah ehsynes þæs lifigendan godes sunu. and hine gecneow;
 9.224. Hit wæs swa þæt se nabuchodonosor gehergode on godes
folce. and aweg gelædde micelne dæl þæs folces to his rice;
 9.226. Þa arærde he hæðengyld. and bebead eallum his
folce be heora life. þæt hi sceoldon feallan adune. and hi gebiddan to
ðære anlicnysse þe he arærde. gif hwa hit forsoce þæt he sceolde
beon forbærned on hatum ofne;
 9.230. Þa wæron þær ðry cnihtas swiðe gelyfede on
þone soðan god. þa wæron gehatene ANNANIAS. AZARIAS. MISAHEL. þa
gecwædon þæt hi noldon bugan to nanum deofolgilde fram heora
scyppende;
 9.233. Þa cwæð se cyning him to;
 9.233. Hwæt is se god þe mæge eow ahreddan of minum
handum;
 9.234. Ða cwædon Annanias Azarias. Misahel to ðam cyninge;
 9.235. Se ælmihtiga god þe we wurðiað is swa mihtig
þæt he eaðe mæg us ahreddan of ðinum byrnendum ofne. and of ðinum
handum;
 9.237. And wite þu gewiss þæt we næfre ne bugað to
ðinum hæðenscipe;
 9.238. He wearð þa afylled mid graman. and het onælan þone
ofen swiðe ðearle. and het gebindan ða cnihtas handum and fotum. and
awurpan into ðam byrnendum ofne;
 9.241. Þa wæs ðæs cyninges hæs þærrihte gefylled.
and hi wæron aworpene into ðam byrnendan ofne. and se lig sloh ut of ðam
ofne feorr up. and forbærnde to deaðe ða ðe hi inn awurpon. and
þæt fyr ne derede naht þam ðrim cnihtum. ðe on god belyfdon. ac hi
wurdon þærrihte unbundene. and eodon orsorhlice on ðam fyre and herodon
god;
 10.247. Ða eode se cyning to ðam ofne. and sceawode geornlice.
þa geseah he ðær feower menn gangende binnon ðam fyre. and he
cwæð ða to his cnihtum;
 10.249. Hu la. ne wurpe we þry cnihtas into ðam fyre? Hi
cwædon him to;
 10.250. Soð þu segst cyning;
 10.250. Þa cwæð se cyning;
 10.251. Ic geseo ðær feower weras gangende on middan þam
fyre ungewemmede. and unforswælede. and se feorða is gelic godes bearne;
 10.253. Þa geseah se hæðena cyning þone lifigendan godes
sunu. and he hine gecneow ðurh godes onwrigenysse. and he ða genealæhte
ðam ofne. and cwæð to ðam þrim godes cnihtum;
 10.256. Ge godes menn Annania azaria misahel. Gað ut of ðam
ofne. and cumað to me;
 10.257. Hi ðærrihte ut eodon of ðam byrnendum ofne.
ætforan eallum ðam folce;
 10.258. Hi sceawodon heora fex. and heora lichaman. and swiðe
wundrodon. þæt hi ealswa gehale and swa gesunde ut eodon of ðam fyre.
swa hi inn aworpene wæron;
 10.261. Þa cwæð se cyning;
 10.261. Gebletsod sy eower god. se ðe eow ahredde swa mihtelice
of ðam fyre;
 10.262. Ic sette nu ðis gebann on eallum minum folce. þæt
nan man ne beo swa dyrstig þæt he ænig word oððe ænig tal
cweðe ongean eowerum gode. gif hit hwa ðonne deð. he sceal ðolian his
æhta. and his agenes lifes;
 10.267. Crist wolde þæt manega witegan. and eac ða
hæðenan sceoldon bodian his tocyme. and cyðan his fær þæt
mancynn wære þæs ðe geleaffulre. and ðæs þe gewisre on
hwæne hi sceoldon gelyfan. and ealle cweðan ægðer ge mid muðe ge
mid mode. swa se sealmscop sang be gode;
 10.271. Þu eart mære and micel ðe wundra wyrcst. þu eart
ana god;
 10.272. We sceolon ægðer gelyfan godes wundra. and eac mid
micelre lufe geðancian þam heofonlican fæder gode ælmihtigum.
þæt he wolde asendan his ancennedan sunu to ðysum life for ure
alysednysse. ða ða we forwyrhte wæron;
 10.277. We sceolon eac cristes acennednysse. and his gebyrdtide mid
gastlicere blisse wurðian. and us sylfe mid godum weorcum geglengan. and us
mid godes lofsangum gebysgian. and ða ðing onscunian. ðe crist forbytt.
þæt sind leahtras. and deofles weorc. and ða ðing lufian ðe god
bebead. þæt is eadmodnys. and mildheortnys. rihtwisnys. and
soðfæstnys. ælmesdæda. and gemetfæstnys. geþyld and
clænnyss;
 11.283. Þas ðing lufað god and huru ða clænnysse ðe he
sylf ðurh hine. and ðurh þæt clæne mæden his modor astealde;
 11.285. Swa eac ealle his geferan ðe him filigdon ealle hi
wæron on clænnysse wuniende. and se mæsta dæl þæra manna þe
gode geðeoð þurh clænnysse hi geðeoð;
 11.288. Warniað eow wið oferfylle and oferdrence. swa swa crist
cwæð on his godspelle;
 11.289. Beoð wære þæt eowere heortan ne beon gehefgode
mid oferfylle. and druncennysse. and mid woruldcarum. and se færlica deað
becume ofer eow;
 11.292. Uton beon eac gemyndige hu micelre geðincðe sy þæt
halige mæden Maria cristes moder;
 11.293. Heo is gebletsod ofer eallum wifhades mannum. heo is seo
heofenlice cwen. and ealra cristenra manna frofer and fultum;
 11.295. Ure ealde moder Eua us beleac heofenan rices geat. and seo
halige Maria hit eft us geopenode. gif we hit sylfe nu mid yfelum weorcum us ne
belucað;
 11.298. Micel mæg heo æt hire bearne abiddan. gif heo bið
geornlice to gemynegod;
 11.299. Uton for ði mid micelre geornfulnysse hi gebiddan.
þæt heo us ðingige to hire agenum bearne. se ðe is ægðer ge hire
scyppend. ge hire sunu. soð god and soð mann an crist. se ðe leofað and
rixað mid fæder. and mid halgum gaste. hi ðry an god a. on ecnysse;
 11.303. Amen;

END_TEXT
START_TEXT

ÆCHom II, 2
B1.2.3.
Stephen: Godden 1979, 12-18.



 12.1. <foreign> UII. KALENDAS. IANUARII. NATALE SANCTI STEPHANI
PROTOMARTYRIS. </foreign> AUGUSTINUS SE wisa biscop spræc to his folce be ðam
wundrum. and tacnum. þe se halga wer STEPHANUS ðe we todæg wurðiað
on his neawiste geworhte. and þus cwæð;
 12.3. Mine gebroðra þa leofostan we truwiað þonne ge
gelomlice gehyrað ða mærlican wundra þæs eadigan cyðeres
Stephanes. þæt heora forwel fela on eowerum gemynde fæste beoð. and
na mid gymeleaste adylegode;
 12.8. Sum Yponienscis mæden wearð deofolseoc. þa gesmyrode
sum mæssepreost hi mid ele þæs halgan cyðeres Stephanes. and heo
þærrihte wearð gewittig;
 12.10. Sum blind wif com to þære halgan cyrcan þe wæs on
wurðmynte þises eadigan weres gehalgod. and hi gebæd. and þærrihte
geseah;
 12.12. Heo ða gewende ongean blissigende. buton latteowe. seo
ðe ær blind þider gelæd wæs;
 12.14. Eucharius hatte sum mæssepreost on þam lande þe is
gehaten hispania. se wæs ðearle geswenct mid langsumum broce. ða
gebrohte se biscop Possidius. sum ðing lytles of ðære foresædan
cyrcan þæs eadigan stephanes. and se preost þurh þæt wearð
gehæled;
 12.18. Eft syððan him becom oðer untrumnys. þæt he
forðferde. and his lic bewunden læg. ac him man lede on uppan his agene
tunecan. ðe wæs gebroht fram þære cyrcan þæs eadigan cyðeres.
and he of deaðe aras;
 12.22. Martialis hatte sum hæðen wer. on wintrum geripod. he
onscunode micclum cristenra manna eawfæstnysse. þa wæs his dohtor
cristen swiðe gelyfed. and hire wer wæs on ðam ylcan geare gefullod;
 12.25. Þa gesawon hi hine adligne. and mid wope bædon þæt
he cristen wurde ær his ende;
 12.26. Ac he wiðcwæð þwyrlice. and hi mid gedrefedre
æbilignysse him fram adraf;
 12.28. Þa wearð ðam aþumme to ræde geðuht þæt he
eode to ðære halgan cyrcan þæs foresædan cyðeres. and þæs
eadigan stephanes þingunge bæde. to ðan ælmihtigan þæt he
forgeafe godne willan þam seocan hæðenan þæt he leng ne elcode to
his geleafan;
 13.32. Þa dyde se aðum swa mid ormætre geomerunge and wope.
and syferlice mid byrnendre arfæstnysse. and sume blostman of ðam halgan
weofode genam. and gelede under þæs hæðenan heafod;
 13.35. He ða on þære ylcan nihte æfter his frumslæpe
neodlice clypode. biddende þæt man ðone biscop to him gefette. þa
andwyrdon his frynd and cwædon þæt he on neawiste nære;
 13.37. He ða eft geornlice bæd. þæt him man sumne
mæssepreost gelangode. cwæð þæt he on god gelyfan wolde. and
eadmodlice to fulluhte gebugan;
 13.40. His frynd þæs micclum wundrodon. and blissodon. and he
ðærrihte wearð gefullod. and hæfde him on muðe oð his forðsið
þa ylcan word þe se eadiga stephanus on his ende to gode gecwæð;
 13.43. <foreign>Criste. accipe spiritum meum.</foreign> þæt is crist onfoh
minne gast. and he swa æt nextan mid þam worde gewat;
 13.45. Nyste he þeah ær þæt se eadiga stephanus on his
ðrowunge swa clypode. ac ðurh his ðingunge he wearð to fulluhte. and to
ðam wordum onbryrd;
 13.48. Þær wæron eac gehælede þry fotadlige men þurh
ðone halgan cyðere. Twegen landes menn. and an ælðeodig;
 13.49. Þa landes men wurdon þærrihte gehælede. and ðam
ælðeodigan wearð geswutelod hwæt he to his fotum lecgan sceolde. and
he swa dyde swa him geswutelod wæs. and seo seocnys þærrihte geswac;
 13.52. Sum cild plegode gymeleaslice and bearn under anum yrnendum
hweole. and wearð to deaðe tocwysed;
 13.54. Seo moder þa dreorig bær þæs cildes lic to þam
foresædum gemynde þæs halgan stephanes. and hit sona geedcucode and
ansund æteowode;
 13.56. An eawfæst mynecenu læg swiðe geswenct. orwene
ælcere edwyrpinge;
 13.58. Þa asende man hire tunecan to þære halgan cyrcan. ac
heo gewat ær se ærendraca ongean come;
 13.59. Hire magas ðeah oferbræddon þæt lic mid þære
tunecan. and heo sona cucu aras;
 13.62. Sum gelyfed man gebæd æt þære cyrcan for his
adligan dehter. and hire reaf þider abær. efne ða ða he ham gecyrde.
þa urnon his hiwan him togeanes. and hire forðsið him gecyddon;
 13.65. He ða mid þam reafe þæt lic oferwreah. and seo
dohtor þærrihte to life aras;
 14.66. Eft sumes oðres mannes sunu þurh untrumnysse gewat. ac
ða ða his frynd þa licðenunge gearcodon. þa tihte heora sum þæt
man þæs cnapan lic smyrian sceolde mid ele þæs halgan stephanes;
 14.69. Hi swa dydon. and he geedcucode;
 14.70. Eft sum þegen brohte his suna lic to ðam foresædan
gemynde þæs halgan cyðeres. and mid micclum wope hine gebæd. and
æfter his gebede he ahof þæt cild up geedcucod and ansund;
 14.74. Gif we wyllað ealla ða wundra. and hælða awritan.
þe we oncneowon gefremode þurh ðone wuldorfullan cyðere stephanum.
ðonne wyrce we manega bec. ær ðan ðe we hi ealle gegaderion. and
ðeah hi ne magon beon ealle gegaderode;
 14.77. Sind þeah sume þe ic forsuwian ne mæg;
 14.79. An æþelboren wif wearð micclum geswenct mid
langsumere untrumnysse. and hire ne mihte nan læcecræft fremian;
 14.80. Þa lærde hi sum Iudeisc man þæt heo name ænne
wernægel of sumes oxan hricge. and becnytte to anum hringe mid hire snode.
and mid þam hi to nacedum lice begyrde;
 14.83. Þa ferde heo swa begyrd to þæs halgan cyðeres
cyrcan. þæt heo ðær hire hæle abæde;
 14.85. Þa wicode heo be wege wið þære ea þe is gehaten
BAGRADE. and on ærnemerien siðode swa swa heo gemynt hæfde;
 14.87. Ða geseah heo licgan ðone hring on ðam wege ætforan
mid snode mid ealle. and þæs micclum wundrode;
 14.89. Þa wende heo þæt se hring toburste. oððe seo snod
toslupe;
 14.90. Ac ða ða heo afunde þone hring gehalne. and þa snode
mid eallum cnottum swa fæste gewriðen swa heo ær wæs. ða understod
heo þæt þæt wundor gelamp þurh ðæs halgan mihte. ðe heo to
fundode. and micclum truwode hire hæle toweard ðurh his geearnungum. and
wearp ðone hring mid þam bendum into ðam flowendum streame;
 14.95. Heo ferde ða mid bliðum mode to ðære halgan cyrcan.
and ðær hire hæle gefette. þurh ðæs halgan cyðeres
ðingunge;
 14.98. An wundorlic tacn gelamp æt þæs halgan gemynde. swa
widmære ic wene þæt feawa wæron on þære neawiste þe þæt
ne gesawe. oððe ne gehyrde;
 14.100. Seofon gebroðru wæron. and ðreo geswustra. anre
wydewan cild. on ðære byrig Cappadocia. æðelborenre mægðe;
 15.102. Þa wearð seo modor biterlice gegremod. æfter hire
weres forðsiðe. fram hire anum cilde to ðan swiðe. þæt heo on
eastertide eode to cyrcan. and wolde ðone sunu þe hi getirigde mid
wyriungum gebindan;
 15.105. Þa gemette heo ænne deofol on mannes hiwe. se befran
hwider heo wolde;
 15.107. Þæt earme wif andwyrde and cwæð. þæt heo
wolde to cyrcan gan. and þone sunu ðe hi tirigde awyrian;
 15.108. Þa andwyrde se deofol on þam menniscum hiwe;
 15.109. Riht ðu dest and wel. gif ðu ealle ðine cild tosomne
wyrigst. for ðan ðe hi ealle on andwerdnysse stodon ða ða se an ðe
tynde. and noldon þe ealgian wið heora breðer. ne hi ðinne teonan ne
besargodon. wyrig hi ealle togædere;
 15.114. Þæt earme wif gelyfde his wælhreowum geðeahte.
and wearð mid maran wodnysse astyrod. eode þa to ðam fantfæte. and
tolysde hire feax. and bedypte on ðam fante. and mid micelre hatheortnysse
ealle hire bearn manfullice wirigde;
 15.118. Æfter þisum gecyrde ham. and gemette ealle hire bearn
mid ormætre cwylminge. cwacigende eallum limum;
 15.119. Þa wearð heo mid micelre sarnysse ðurhslegen.
þæt heo swa micel man gefremode. eode ða and hi sylfe on grine aheng.
þæt heo fotum span;
 15.122. Witodlice se ylca deofol ðe hi tihte ær to ðære
manfullican wyriunge. se hi eft siððan to hire agenre hengene gelærde;
 15.124. Þa earman bearn ne mihton ða leng for sceame on
þære byrig aðolian. for ðære atelican cwacunge. ac ferdon worigende
geond eallum romaniscum ymbhwyrfte;
 15.126. Twegen þissera becomon to us. broðer. and swuster.
Paulus. and Palladia. widcuðe ðurh heora yrmðe;
 15.128. Hi comon twam wucan ær eastron. and dæghwomlice
geneosodon ða halgan cyrcan on þære ðe wæs þæs wuldorfullan
stephanes gemynd. biddende þæt he him god gegladode. and him ða ærran
hæle forgeafe;
 15.131. Þa on ðam easterdæge eodon hi swa hi gewunode
wæron to þære cyrcan. and se broðor hine gebæd æt þam halgum
reliquium;
 15.133. Þa wearð he færlice astreht. and slapendum gelicost
læg. na swa ðeah cwacigende swa swa him on slæpe gewunelic wæs;
 15.135. Efne ða he aras and nateshwon ne cwacode. for ðan ðe
he wæs gehæled and stod gesund. sceawigende þa þe hine sceawodon;
 15.138. Eornostlice hwa mihte ða forsuwian godes herunge;
 15.138. Soðlice seo cyrce wearð gefylled mid clypungum ðæs
blissigendan folces. and hi urnon to me an æfter anum ðær ic inne
sæt ða gearo to ganne;
 16.141. Ælc æfter oðrum cydde me þæt wundorlice godes
tacn. and ic ðæs micclum gode ðancode;
 16.142. Þa æt nextan stop inn se gehæleda cniht. and hine
to minum cneowum gebigde. and ic hine to minum cosse arærde;
 16.144. Ic eode ða to godes ðenunge. and þæt folc
gebletsode. and him godes gerihtu dyde;
 16.146. Ic gelaðode þone gehæledan cniht to urum gereorde.
and he us rehte ealle his broðerlicere and moderlicere yrmðe racu;
 16.148. On ðam ðriddan easterlicum dæge. ic het standan
þone gehæledan broðer ætforan ðam folce. and his swuster samod. and
ic him rehte ða race be endebyrdnysse;
 16.150. Þæt folc beheold þone broðer standan buton
atelicere cwacunge. and seo swuster eallum limum egeslice cwacode;
 16.152. Þa ðe hine ær ne gesawon. and nyston fram hwilcere
yrmðe godes mildheortnys hine gehælde. hi mihton tocnawan on ðære
swuster bifunge;
 16.155. Þa het ic æfter ðære gereccednysse hi
hwæthwega ufor gan. and ic ongann be ðam cuðan intingan hwæthwega
geornlicor smeagan;
 16.157. Efne ða færlice wurdon gehyrede oðre clypunga niwre
blisse of þæs martyres gemynde. and þæt folc beah ðyderweard;
 16.159. Seo cwacigende swuster eode of ðam stæpum þe heo on
astod to ðam halgan cyðere wolde hi gebiddan. and heo ðærrihte swa heo
þæt gesceot hrepode læg swilce heo mid slæpe fornumen wære. and
aras siððan hal;
 16.162. Þæt folc ða mid micelre fægnunge and singalre
herunge hi gelæddon to ðære stowe þær heo lytle ær cwacigende
stod. and micclum fægnodon. þæt heo wæs þam breðer gelic. ðam
ðe heo hwene ær ðurh ða egeslican bifunge ungelic wæs;
 16.166. Hwæt ða ealle samod blissodon on godes herungum. swa
micclum þæt ure earan earfoðlice mihton heora stemne aræfnian;
 16.168. Hwæt wæs on ðæra blissigendra heortan buton
godes geleafa. for ðan þe stephanes blod agoten wæs? Hwæne
mærsiað þas wundra mid heora seðunge. buton crist þe on soðre
menniscnysse geboren wæs. and mid flæsce of deaðe aras. and mid
flæsce to heofonum astah? Witodlice ðes halga cyðere. and his
æftergengan wæron gewitan þyses geleafan. and ðisum geleafan hi
cyddon gecyðnysse oferswiðende þisne feondlican middaneard. na ongean
feohtende ac sweltende;
 17.177. Þes eadiga wer Stephanus þe we ymbe sprecað. and mid
cyrclicum ðenungum wurðiað. is se forma cyðere þe ærest æfter
cristes upstige. to heofenan rice wuldorful becom;
 17.179. He filigde cristes fotswaðum swiðe nean. and his
gebysnunge arfæstlice geefenlæhte;
 17.181. Crist mildheortlice his cwellerum to ðam ælmihtigum
fæder geðingode. þa ða he on rodehengene ahafen wæs. þus
cweðende;
 17.183. Min drihten miltsa him nyton hi hwæt hi doð;
 17.184. Eft se halga stephanus under þam heardum stanum his
cneowa gebigde. and for his stænendan slagan þus bæd;
 17.185. Drihten min. ne sete þu him ðas dæda to synne;
 17.186. He is fyrmest on martyrdome. and fyrmest on lareowdome. for
ðan þe he eallum cyðerum cristes bysne æteowode. betwux ðam he hylt
ealdordom. a buton ende;
 17.190. Nis nanum men alyfed þæt he oðerne wyrige. for ðan
þe se apostol paulus cwyð. þæt ða wyrigendan godes rice ne
geagniað;
 17.192. Ne wyrige nan man oðerne. ne yfeles ne wisce. þy læs
ðe he ðurh ða wyriunge. his sawle swilce mid deoflicum rapum gewriðe.
and ða wrace ðrowige on his gaste. þe þæt wif on lichaman ðrowade.
þe be deofles ræde hire agenne team mid wyriunge geyrmde. and hi sylfe mid
grine acwealde;
 17.196. Gyman ealle fæderas. and moddru. þæt hi heora cild
mid gramlicum wyriungum deofle ne betæcon. and warnian ða bearn þæt
hi naðer ne fæder ne moder mid teonan ne getyrion to heora wyriungum. for
ðan hit is awriten on godes . æ;
 17.200. Arwurða ðinne fæder and þine moder. þæt þu
lang lif ofer eorðan wunie;
 17.203. Ne mæg nan man oðerne wyrian. and him sylfum
gebeorgan. ac he fordeð his agene sawle mid þære manfullan wyriunge.
getimige ðam oðrum swa him getimige;
 17.205. Ure tunge is gesceapen to godes herungum. and to
gesceadwisum spræcum. na to deofollicum wyriungum;
 17.207. Ne magon we mid anum muðe bletsian. and wyrian;
 17.208. Mine gebroðra understandað þis. ne slihð se dema
þone forscyldgodan sceaðan. ac he hæt his underðeoddan hine belifian;
 17.210. Witodlice se ðe oðerne wyrigð. he set hine sylfne to
deman. and god to slagan;
 17.211. Þonne he bitt þæt god þone oðerne fordon sceole.
hwæt deð he ðonne buton swilce he deme. and god slea;
 18.213. Uton beon gemyndige hwæt drihten be ðysum tæhte;
 18.214. He cwæð lufiað eowre fynd. doð þam tela ðe eow
hatiað. and gebiddað for eowerum ehterum and tynendum. þæt ge beon
eowres fæder bearn se ðe on heofonum is. Sy him wuldor and lof. a. on
ecnysse. AMEN ;

END_TEXT
START_TEXT

ÆCHom II, 3
B1.2.4.
Epiphany: Godden 1979, 19-28.



 19.1. <foreign>UIII. IDUS. IANUARII. SERMO IN AEPIPHANIA DOMINI. </foreign> ðES
DæG IS gehaten on bocum swutelung dæg. for ðan þe on ðisum dæge
wearð crist mancynne geswutelod. ærest ðam þrym cynegum þe him lac
brohton. and eft gewislicor ða ða he on ðyssum dæge gefullod wæs;
 19.4. Se ælmihtiga godes sunu. þa ða he mann beon wolde.
ða sende he his bydel toforan him IOHANNEM þone fulluhtere. þæt he
sceolde cristes tocyme mannum cyðan. þæt hi ðurh ðone bydel
gelyfdon. on ðone godcundan cyning;
 19.8. Se IOHANNES wæs acenned swa swa oðre menn beoð of
fæder and of meder. and wæs anfeald man. mære and geðungen. swa swa
Crist be him cwæð;
 19.10. Þæt on wifa bearnum næs nan mærra mann. þonne
IOHANNES se fulluhtere;
 19.12. Crist næs na of wife acenned. ac wæs of mædene. for
ði næs he geteald to ðyssere wiðmetennysse;
 19.14. Iohannes ða ða he gestiðod wæs ða wolde he
forbugan ða unðeawas þe menn begað. and ferde ða to westene. and
ðær wunode oð þæt he fullweaxen wæs. and ðær swiðe
stiðlice leofode. ne dranc he naðor ne win. ne beor. ne ealu. ne nan
ðæra wætena ðe menn of druncniað;
 19.18. Ac æt him ofet. and þæt þæt he on wuda findan
mihte;
 19.19. Eall his reaf wæs geworht of oluendes hære;
 19.20. Þa ða he geðogen wæs. þa com him to godes bebod.
þæt he sceolde faran to mannum. and bodian fulluht on synna forgifenysse.
and sceolde fullian þæt folc ðe him to come. mid his agenum fulluhte;
 19.23. On ðam fulluhte næs nan synne forgifenyss;
 19.24. And he sceolde eac cyðan ymbe cristes fulluht. þe
toweard wæs on ðam ðe beoð ealle synna forgyfene;
 19.26. Iohannes com ða swa swa him beboden wæs to ðære ea
þe is gehaten Iordanis. and clypode to eallum folce. and ðus cwæð;
 20.28. Behreowsiað eowre synna. and wyrcað dædbote. for
ðan þe godes rice genealæhð;
 20.29. Ælc treow þe nele beran godne wæstm sceal beon
forcoruen. and on fyre forbærned;
 20.30. Þæt is þæt andgit þæt ælc man þe nele
wyrcan god weorc sceal beon mid deaðe forcoruen. and on helle fyre aworpen;
 20.33. Þa com þæt Iudeisce folc to Iohanne. and andetton him
heora synna. and he hi fullode on ðære ea Iordane;
 20.34. Ða axodon hi Iohannem hwæt hi don sceoldon;
 20.35. He andwyrde mid feawum wordum. and ðus cwæð;
 20.36. Se ðe hæbbe twyfeald reaf. sylle þæt oðer þam
ðe næbbe;
 20.37. Se ðe hæbbe twyfealde mettas. he do hand swa gelice;
 20.38. Þa comon eac to his fulluhte. Gerefan. and tolleras. and
cwædon him to;
 20.39. Þu lareow. sege us hwæt we don sceolon;
 20.40. Se halga wer him ða geandwyrde;
 20.40. Ne nime ge æt nanum menn na mare þonne eow geset is;
 20.41. Him comon eac to hiredmenn. and cempan. and axodon hwæt
hi don sceoldon. and he him andwyrde;
 20.43. Ne ehte ge nanes mannes. ne ge nænne mann ne ofbeatað.
ac beoð eow gehealdene on eowrum gescipe;
 20.45. Þa ðohte eal þæt folc. and wende be iohanne
þæt he wære crist. for ðan ðe crist wæs ða gyt stille betwux
mannum. and nane wundra ne worhte openlice ær ðan ðe he wæs þritig
geara on ðære menniscnysse. for ðan ðe he nolde hine sylfne mannum
cyðan. ær ðan þe he come to ðære ylde. and to þam wæstme.
þe lareow habban sceal;
 20.50. Þa cwæð Iohannes to ðam folce;
 20.50. Ne eom ic na crist. ac ic fullige eow on wætere to ði.
þæt ge sceolon eowre synna behreowsian;
 20.52. Æfter me cymð se ðe is strengra þonne ic. and ic ne
eom na wyrðe þæt ic mote furðon his sceoðwang unbindan. he fullað
eow on ðam halgan gaste. and on fyre;
 20.55. Þas word he clypode be criste for ði. þe cristes
fulluht ðwehð þone man ægðer ge utan ge innan;
 20.56. Þæt wæter wiðutan. and se halga gast wiðinnan;
 20.57. Iohannes fulluht ðwoh þone mannan wiðutan. and nan
ðing wiðinnan. for ði ðe he ne sealde nane synne forgifenysse. swa swa
Crist dyde þurh ðone halgan gast;
 21.61. Þa ða Crist wæs ðritig wintra. þa com he on
ðisum dæge to Iohannes fulluhte æt ðære ea þe is gehaten
Iordanis. and wolde beon gefullod æt his handum;
 21.63. Ða ða Iohannes hine geseah cumende to him. þa
cwæð he be him;
 21.64. Her gæð godes lamb. se ðe ætbryt. and adylegað
middaneardes synna;
 21.65. Be ðysum ic sæde eow ær. se ðe æfter me cymð
he is beforan me. for ðan ðe he wæs ær ic gewurde;
 21.67. He cwæð þa to criste;
 21.67. La leof ic sceal beon gefullod æt ðinum handum. and
þu cymst to minum fulluhte;
 21.69. Crist ða him geandwyrde;
 21.69. Læt nu ðus. and geðafa ðis. swa unc gedafenað
þæt wit gefyllon ealle rihtwisnysse;
 21.71. Iohannes ða geðafode þæt he Crist gefullode;
 21.71. Þa ða he gefullod wæs. þa wearð seo heofon
geopenod bufon his heafde. and godes gast com on anre culfran hiwe. and
gesæt bufon criste. and þæs fæder stemn clypode of heofonum. and
þus cwæð;
 21.74. Þes is min leofa sunu. and he me wel licað;
 21.76. Her sind hrædlice gesæde micele godes wundra. and we
behofiað þæt we wisra lareowa trahtnunga be ðisum ðingum
understandan;
 21.78. Iohannes cwæð be Criste þæt he wære godes lamb.
se ðe ætbrude middaneardes synna;
 21.79. God sette on ðære ealdan. æ. and het niman anes
geares lamb æt ælcum hiwisce. and sniðan on eastertide. and wyrcan mid
þæs lambes blode rodetacn on heora gedyrum. and on oferslegum. and
brædan þæt lamb and hit swa ðicgan. gif ðær hwæt læfde
forbærnan. and hi wæron ða þurh þæt gebletsode. and gescylde
wið deofol;
 21.85. Þis nis nu alyfed nanum men to donne. for ðan ðe
þæs lambes slege getacnode cristes slege;
 21.86. He ne wiðerode ongean. ne ne feaht þe swiðor þe lamb
deð. ac geðafode swiðe geðyldelice þæt he wære geoffrod for
ealles middaneardes synnum;
 21.88. For ði buton he ðrowode for us. ne mihte ure nan cuman
to godes rice;
 21.91. Crist wolde beon gefullod na for ði ðe him neod wære
æniges fulluhtes. for ði ðe he næfre nane synne ne geworhte. ac he
wolde mid his eadmodnysse astellan ða bysne. þæt nan cyning ne nan rice
man ne sceolde þincan to huxlic þæt he gebuge to Cristes fulluhte. þa
ða he sylf gemedemode þæt he wolde gebigan his halige heafod to his
ðeowan handum;
 22.96. Ða ða he into ðam wætere eode. ða wæs þæt
wæter and ealle wyllspringas gehalgode þurh cristes lichaman to urum
fulluhte;
 22.98. Micel wæs cristes eadmodnys. ða ða he com sylf to
ðam fulluhtere. and micel wæs Iohannes eadmodnys. ða ða he ne dorste
crist gefullian. ær ðan ðe he gehaten wæs;
 22.101. Ac for ði þe nan eadmodnys nis fulfremed. buton hire
gefera beo gehyrsumnys. þa gefylde he eadmodlice þæt þæt he ær
wiðsoc forhtigende;
 22.103. Se hælend cwæð;
 22.104. Geðafa þæt ic beo gefullod æt ðinum handum on
wætere. and ðu siððan swa swa ðu gewilnast beo æt minum handum
gefullod þurh ðone halgan gast;
 22.106. Swa wit sceolon gefyllan ealle rihtwisnysse. þæt is
ða soðan eadmodnysse;
 22.108. Heofonas wæron geopenode bufon criste ða ða he
gefullod wæs. and him to com se halga gast;
 22.109. Æfre him wæron heofonas geopenode. and æfre him
wæs se halga gast mid wunigende. ac þæt getacnað þæt us bið
geopenod heofonan rice æfter urum fulluhte. and se halga gast þurh his
gife onbryrt ure mod to ælcere godnysse. gif we hine ne drifað fram us mid
yfelum weorcum;
 22.114. Þær com ða stemn þæs fæder of heofonum.
ðus cweðende;
 22.115. Ðes is min leofa sunu ðe me wel licað;
 22.115. Soð is þæt se sealmwyrhta to gode gecwæð;
 22.116. Drihten ðine gecyðnyssa sindon swiðe geleaflice;
 22.117. Hu mihte beon mare gecyðnys be criste þonne ðær
gedon wæs? Þær stod se sunu on ðære menniscnysse. and se fæder
clypode of heofonum. and se halga gast niðer astah to criste;
 22.120. Þær wæs ða eal seo halige ðrynnys. seo ðe is
an god untodæledlic;
 22.121. Se fæder nis of nanum oðrum gecumen. ac he wæs
æfre god;
 22.122. Se sunu is of ðam fæder eall þæt he is na
geworht. ne gesceapen. ac acenned æfre of ðam fæder. for þan ðe he
is ðæs fæder wisdom. þurh ðone he geworhte ealle gesceafta;
 22.124. Se halga gast is lufu and willa þæs fæder. and
þæs suna. and hi sindon ealle gelice mihtige. and æfre hi ðry an god
untodæledlic;
 22.127. Þry on hadum. and an on godcundnysse. and on gecynde. and
on eallum weorcum;
 23.128. Ne trucað heora nan ana ðurh unmihte. ac ðurh gecynde
anre godcundnysse. hi wyrcað ealle æfre an weorc;
 23.130. Nis na se fæder mid þære menniscnysse befangen. ne
se halga gast. ac se sunu ana. ðeah hwæðere hi ealle ðry þæt
geræddon. and gefremedon þæt se sunu ana þa menniscnysse underfeng;
 23.134. Lytel wæs se halga gast geðuht ða ða he wæs
gesewen on anre culfran anlicnysse. ac hwæðere he is swa micel þæt he
is ælmihtig god. and he gefylð þurh hine sylfne ealle ðas woruld. swa
swa be him awriten is;
 23.137. Godes gast gefylð ealre eorðan ymbhwyrft;
 23.138. Æfter cristes ðrowunge and his upstige. com se halga
gast bufan ðam apostolum on fyres hiwe. and þæt hus eall gefylde mid
fyre ðær ðær hi inne sæton. swilce hit eal burne. and se halga
gast ða heora ealra mod þe ðær inne wæron. þæt sindon an hund
manna. and twentig manna swa onbryrde. and onælde þæt hi cuðon ælc
gereord þe on middanearde is. and hi ðurh ðone halgan gast ealle ða bec
and ðone wisdom awriton. and asetton ðe godes þeowas rædað geond
ealle ðas woruld;
 23.146. And hi wæron swa gehyrte þæt hi him ne ondredon.
naðor ne hæðenra cyninga þeowracan. ne nanes cynnes pinunga. ac
æfre hi bodedon þam folce rihtne geleafan. and godes mærða. and his
mildheortnysse. oð heora lifes geendunge;
 23.150. Hwi com se halga gast ða on fyres hiwe ofer ðam
apostolon. and ofer criste on his fulluhte on culfran gelicnysse? Nis ðæs
halgan gastes gecynd oþþe micelnyss on ðam hiwe wunigende ðe he ða on
gesewen wæs. ac he com ofer criste on culfran hiwe for ði þæt he
wolde getacnian mid þam þæt crist wæs on ðære menniscnysse
swiðe liðe. and unhearmgeorn;
 23.155. He ne cidde. ne he ne hrymde betwux mannum. ne he sace ne
astyrede. ne he byterwyrde næs. ac mid ealre liðnysse. and soðre lufe.
he drohtnode on ðisum life;
 23.158. We rædað on bocum be ðære culfran gecynde
þæt heo is swiðe gesibsum fugel. and unscæððig. and buton
geallan. and unreðe on hire clawum;
 24.161. Ne heo ne leofað be wyrmum. ac be eorðlicum
wæstmum;
 24.162. For ðære unscæððignysse wæs se halga gast
æteowed bufon criste on þæs fugeles hiwe;
 24.163. Þa apostoli wæron gecorene. and gesette lareowas
eallum mancynne;
 24.164. Þa com se halga gast ofer him on fyres hiwe. to ði
þæt hi sceoldon beon byrnende. and caue to godes willan. and forniman
ælcne unðeaw mid heora lare swa swa fyr fornimð swa hwæt swa him to
cymð;
 24.168. On twam hiwum wæs se halga gast æteowed. on culfran
and on fyres. for þam getacnungum ðe ælc cristen man habban sceal.
þæt is þæt he hæbbe bilewitnysse ðære culfran. and hæbbe
soðe sibbe to cristenum mannum. and beo butan biternysse. swa swa seo culfre
is buton geallan. and ne begange nan reaflac. ne nanes mannes ne ehte ðe ma
þe seo culfre deð;
 24.174. Beo he eac onbryrd. and byrnende on godes lufe swa swa fyr.
þæt he ælc yfel on him sylfum adwæsce. and eac on oðrum þær
ðær he mæg. and gemetegie þæt fyr ða bilewitnysse þæt heo
to sleac ne sy. and eft getemprie seo bilewitnys þæt fyr þæt hit to
reðe ne sy;
 24.179. Sume men sind geðuhte bilewite. ac hi sind sleace;
 24.179. Hi sind gesewene mid liðnysse. ac heora liðnys is
soðlice asolcennys. and nytennys;
 24.181. Ac se man ðe næfð godes gast on him. he nis na
godes;
 24.183. Se ðe facn lufað and smeað hu he mage him sylfum
gestrynan and na gode. næfð he na culfran ðeawas. ac hæfð þæs
blacan hremmes;
 24.184. Se ðe reaflac lufað. he bið glida and na culfre;
 24.185. Oðre lytle fugelas sind læssan þonne heo sy. and
hwæðere hi ofsleað sum ðing. huru ðas fleogan. ne deð seo culfre
na swa. ne leofað heo be nanum deaðe;
 24.187. Mare we mihton sprecan be ðære culfran gecynde. gif
hit to langsum nære;
 24.188. Uton habban ægðer ge ðære culfran
unscæððignysse. and ðæs fyres bryne. þæt we beon æfre
scinende on bilewitnysse. and weallende on godes lare;
 24.192. Iu wæron sume gedwolmen þe cwædon þæt Iohannes
fulluht wære mare. and betere ðonne ðis fulluht sy. þe nu stent on
godes cyrcan. for ði þæt crist wæs gefullod on Iohannes fulluhte. ac
hi dwelodon mid þære spræce;
 25.195. Næs nan synne forgifenys. on Iohannes fulluhte;
 25.196. On urum fulluhte beoð ealle synna adylegode;
 25.197. Hwi ðonne fullode Iohannes? for ði þæt he sceolde
Crist fullian. se ðe ne behofode nanre synne forgifenysse;
 25.199. Hwi fullode he a ma manna þonne crist ænne? for ði
þæt we ne sceoldon wenan þæt his fulluht wære swa god þæt nan
man ne moste beon on ðam gefullod buton crist ana;
 25.201. Hwanon com Iohanne þæt fulluht? fram Criste;
 25.202. Ealle ðing sind þurh crist geworhte;
 25.203. Soðlice swa swa he gesceop his agene moder Marian. and
siððan wæs geboren of hire. swa eac he forgeaf þæt fulluht IOHANNE.
and wæs eft gefullod æt Iohanne;
 25.206. Næs nanum men forgifen þæt he moste habban oððe
gecweðan his agen fulluht buton Iohanne anum. and for ði he is gehaten
Iohannes se fulluhtere;
 25.208. Hwilc fulluht sealde he? His agen fulluht. on nanre synne
forgifenysse. ac to behreowsunge. and gearcunge. to cristes fulluhte;
 25.210. Þa men ðe iohannes fullode. ða wæron eft gefullode
on Cristes fulluhte. for ðan ðe hi ne mihton beon gehealdene þurh
Iohannes fulluhte;
 25.212. Hwilc is ure fulluht þe we beoð on gefullode? Ic
cweðe cristes fulluht;
 25.214. Feawa manna crist sylf gefullode. ac he forgeaf ðone
anweald his apostolon. and eallum gehadedum mannum þæt hi sceoldon fullian
mid godes fulluhte. on naman ðære halgan ðrynnysse. and swa gefullod
mann ne beo na eft oðre siðe gefullod. þæt ne sy foresewen þære
halgan ðrynnysse toclypung;
 25.219. Sume lareowas sindon beteran ðonne sume. swa swa wæron
ða apostoli. sume sind waccran swa swa we beoð;
 25.220. Nis hwæðere for ði þæt fulluht ðe we nu mid
fulliað. mislic. þæt is. naðor ne betere. ne wyrse. þurh urum
geearnungum. for ðan ðe þæt fulluht nis nanes mannes. ac is cristes.
se ðe æfre is god þeah ðe we wace sindon;
 25.224. Þeah ðe hwa wiðsace crist æfter his fulluhte.
oððe heafodleahtras gewyrce. ne ðearf he beon eft gefullod. ac he sceal
his synna bewepan. and mid soðre behreowsunge gebetan æfter wisra lareowa
tæcunge. and he hæfð þonne godes rice;
 26.228. Þreo healice ðing gesette god mannum to clænsunge.
An is fulluht. Oðer is huselhalgung. Þridde is dædbot mid geswicennysse
yfelra dæda. and mid bigencge godra weorca;
 26.230. Þæt fulluht us aþwehð fram eallum synnum. Se
huselgang us gehalgað. Seo soðe dædbot gehælð ure misdæda;
 26.233. Godes ðeow se ðe had underfehð. sceal beon on ða
wison gelogod þe god tæhte. and swa swa ða wæron. ðe godes
gelaðunge ærest gestaðelodon;
 26.235. Doð swa swa crist tæhte. gif se lareow riht tæce.
do gehwa swa swa he tæcð;
 26.236. And gif he yfele bysnige. ne do ge na be his gebysnungum.
ac doð swa swa he tæcð;
 26.238. Ælc lareow sceal agyldan gescead gode ealra ðæra
manna sawla ðe him betæhte syndon. toeacan his agenre sawle;
 26.239. Þonne gif ða lareowas wel tæcað. and wel
bysniað. ðonne beoð hi gehealdene;
 26.241. Gif hi mistæcað oððe misbysniað. hi
forpærað hi sylfe;
 26.242. Be ðæs folces gehyrsumnysse cwæð crist. to his
lareowum;
 26.243. Se ðe eow gehyrsumað. he gehyrsumað me. and se ðe
eow forsihð. he forsihð me;
 26.245. Uton beon gemyndige hwæt we gode beheton. on urum
fulluhte;
 26.246. Nu cweþst ðu. hwæt behet ic ða ða ic cild
wæs. and sprecan ne mihte? We rædað on ðam ealdan gesetnyssum.
þæt ða halgan lareowas tæhton þone soðan geleafan þam mannum
þe to cristendome gebugon. and axodon hi hwæðer hi woldon wiðsacan
deofle. and on god gelyfan;
 26.250. Hi beheton þæt hi woldon swa don. and wurdon ða
gefullode on halgum fante. mid þam behate;
 26.252. Þa unsprecendan cild hi fullodon ðurh geleafan þæs
fæder. and ðære meder. and se godfæder wæs þæs cildes
forspreca. and borh wið god þæt hit heolde þone cristendom be godes
tæcunge. for ðan ðe se cwyde is swiðe egeslic þe crist cwæð.
þæt nan ungefullod mann ne becymð to ðam ecan life;
 26.257. Nu stent ðeos gesetnys on godes gelaðunge. þæt man
ða unsprecendan cild fullige. and hi beoð gehealdene þurh oðra manna
geleafan. swa swa hi wæron þurh oðra manna synna geniðerade. for ðan
ðe hit bið twylic hwæðer hit on life aðolige. oð þæt hit
þam lareowe mid geleafan andwyrdan mage;
 27.262. We habbað full swutele bysne þises ðinges;
 27.262. Sum wif wæs ðe com to criste. and bæd for hire
dehter þe læg on wodum dreame;
 27.264. Þa cwæð crist to hire þæt hit nære na
rihtlic þæt man name his cildra hlaf. and wurpe hundum;
 27.265. Heo ða andwyrde;
 27.265. Gea leof drihten. and þeah hwæðere oft ða hwelpas
gelæccað þa cruman þe feallað of þæs hlafordes beode;
 27.267. Ða andwyrde se hælend. and cwæð;
 27.268. Eala ðu wif. micel is ðin geleafa. Getimige ðe swa
swa ðu wilt;
 27.269. Hire dohtor wearð þærrihte gewittig;
 27.269. Þa wæs seo dohtor gehæled þurh geleafan ðære
meder;
 27.270. Swa beoð eac ða ungewittigan cild gehealdene on ðam
fulluhte þurh geleafan ðæs fæder. and ðære meder. and ðurh
forespræce þæs godfæder;
 27.273. Se mæssepreost axað þæt cild. and cweð;
 27.273. Wiðsæcst ðu deofle? ðonne andwyrt se godfæder
þæs cildes wordum and cweð;
 27.275. Ic wiðsace deofle;
 27.275. Þonne axað he eft;
 27.275. Wiðsæcst ðu eallum his weorcum? He cweð ic
wiðsace;
 27.276. He axað þriddan siðe;
 27.277. Wiðsæcst ðu eallum his getotum? He cwyð ic
wiðsace;
 27.278. Þonne hæfð he wiðsacen on ðisum ðrym wordum
deofle. and eallum leahtrum;
 27.279. Ðonne axað he gyt;
 27.279. Gelyfst ðu on ðære halgan ðrynnysse. and soðre
annysse? He andwyrt ic gelyfe;
 27.281. Se godes ðen befrinð þonne gyt;
 27.281. Gelyfst ðu þæt we sceolon ealle arisan mid urum
lichaman on domes dæge togeanes criste. and þæt ðær gehwa onfo
edlean ealra his weorca. swa swa he ær on life geearnode? He andwyrt ic
gelyfe;
 27.284. And se preost gefullað þæt cild mid þisum
geleafan;
 27.285. Hit wexð and gæð forð. and ne cann þyses
geleafan nan ðing;
 27.287. Is nu for ði micel neod gehwam þæt he leornige æt
his lareowe hu he his cristendom healdan sceole. mid þam soðan geleafan.
and hu he mage deofol forbugan. and helle wite. and geearnian þæt ece lif.
and ða ecan myrhðe mid gode. for ðan ðe se apostol Paulus spræc
swiðe egeslice be ungelyfedum mannum;
 27.291. He cwæð;
 27.292. Þa ðe godes . æ. ne cunnon. and buton godes . æ.
syngiað. hi eac buton godes .æ. losiað;
 27.293. And eft;
 27.293. Se mann þe god forgyt. God forgyt eac hine;
 28.294. Uton don for ði swa swa se ylca apostol tæhte.
Genealæcað to gode. and god genealæhð to eow;
 28.295. And se sealmscop us mynegað eft ðus cweðende;
 28.296. Eadig bið se wer se ðe hine ondræt god. and awent
his willan to his bebodum;
 28.297. To ðyssere eadignysse and to ðære ecan eadignysse
gebringe us se ælmihtiga god. se ðe leofað and rixað a buton ende.
AMEN:

END_TEXT
START_TEXT

ÆCHom II, 4
B1.2.5.
Second Sunday after Epiphany: Godden 1979, 29-40.



 29.1. <foreign> DOMINICA. II. POST AEPIPHANIA DOMINI. </foreign> <foreign>Nuptie facte sunt
In chana galileae. ET RELIQUIA;</foreign> Iohannes se godspellere cwæð on þære
godspellican race. þæt gifta wæron gewordene on anum tune ðe geciged
CHANA. on ðam galileiscan earde. and ðær wæs Maria þæs
hælendes moder;
 29.5. Se hælend wæs eac gelaðod to þam giftum. and his
leorningcnihtas samod;
 29.6. Þa gelamp hit þæt ðær ascortode win ðam
gebeorum. and þæs hælendes moder cwæð to him;
 29.7. Hi nabbað win leng;
 29.8. Þa andwyrde se hælend;
 29.8. Fæmne. hwæt is me and ðe to ðan? Ne com gyt min
tima;
 29.9. Seo eadige moder cwæð to þam ðenum. swa hwæt swa
he eow bebyt. doð þæt;
 29.10. Soðlice þær wæron gesette six stænene
wæterfatu. for clænsunge ðæra iudeiscra manna. and hi heoldon
twyfealde gemetu. oððe þryfealde;
 29.13. Drihten cwæð to þam ðeningmannum;
 29.13. Fyllað þa fatu mid wætere;
 29.14. Þa ðeningmen dydon be his hæse. and ða stænenan
fatu oð þone brerd gefyldon;
 29.15. Drihten ða þurh his mihte þæt wæter to wine
awende. and cwæð;
 29.16. Hladað nu. and berað þam drihtealdre;
 29.17. Hi hlodon. and bæron;
 29.17. Ða ða se drihtealdor þæs wines onbyrigde. and nyste
hu hit gedon wæs þa byrlas wiston. þe þæt wæter hlodon. ða
clypode he to ðam brydguman. and cwæð;
 29.20. Ælc man scencð ærest his gode win on forandæge.
and þæt waccre þonne hi druncene beoð;
 29.21. Þu soðlice heolde þæt betste win. oð þis;
 29.22. Þis tacn worhte se hælend ærest on his menniscnysse.
and geswutelode his wuldor. and his leorningcnihtas on hine gelyfdon;
 30.25. Se lareow beda cwæð þæt drihten hine sylfne
gemedemode þæt he to woruldlicum giftum gelaðod com. and hi mid þam
forman tacne his wundra gehalgode. to ði þæt he wolde geswutelian
þæt ða giftu beoð herigendlice. ðe for bearnteame beoð gefremode
swiðor þonne for galnysse;
 30.29. Æfter gastlicum andgite drihten com to giftum on ðisum
middanearde. for ðan ðe he ða halgan gelaðunge him to bryde geceas. swa
swa se apostol to geleaffullum folce cwæð;
 30.32. Ic beweddode eow anum were. þæt ge gearcian criste an
clæne mæden;
 30.33. Crist is se clæna brydguma. and his gelaðung þæt
is seo geleaffulle menigu is his bryd. seo ðe acenð dæghwomlice ða
gastlican cild þurh geleafan and fulluht. and swa ðeah ðurhwunað on
clænum mægðhade;
 30.37. Þa giftu wæron gegearcode on ðam tune þe is geciged
chana. galileiscre scire. Chana is gereht anda. and galilea oferfæreld;
 30.39. Anda is twyfeald. þæt is yfel and god;
 30.39. Yfel bið se anda þe andað ongean godnysse. and se anda
is god ðe mid lufe andað ongean yfelnysse. to ði þæt he yfel
onscunige. and god lufige;
 30.42. Þa ðe þus andiað ongean unriht. and farað fram
leahtrum to mæignum. hi belimpað to ðam gastlicum giftum. þæt is to
cristes gelaðunge. seo ðe is ure gastlice moder;
 30.45. Win ateorode æt ðam giftum to ði. þæt drihten
mid selran wine þa gebeoras gegladode. and his godcundnysse mihta mid þam
tacne geopenode;
 30.47. Drihten cwæð to his meder. Fæmne. hwæt is me and
ðe to ðan? swilce he cwæde. ne wyrcð seo menniscnyss ðe ic of ðe
genam þæt tacn þe ðu bitst. ac seo godcundnys þe ic ðe mid
geworhte;
 30.50. Þonne min ðrowungtima cymð. þonne geswutelað seo
menniscnys hire untrumnysse;
 31.52. Hydrie sind gehatene wæterfatu. for ðan ðe on
greciscum gereorde is wæter geciged ydor;
 31.53. Eornostlice wæter getacnað ingehyd haligra gewrita.
þæt aðweahð his hlysteras fram synna horewum;
 31.55. Þa stænenan wæterfatu sind estfulle heortan haligra
lareowa. þa aheardiað on stanes gecynde ongean deofellicum costnungum;
 31.58. Æt ðam giftum ascortode win. for ðan ðe seo ealde
gecyðnys ateorode on cristes andwerdnysse fram flæsclicum weorcum. and
wearð awend to gastlicum ðeawum;
 31.60. Swa micclum swa win is deorwurðre þonne wæter. swa
micclum is cristes lar þe he ðurh his andwerdnysse his apostolum tæhte
deorwurðre. ðonne wære seo ealde gesetnys. ðe he þurh Moysen
gedihte. for ðan ðe moyses .æ. wæs flæsclic. and cristes gesetnys
is gastlic;
 31.65. Seo ealde .æ. wæs swilce scadu and getacnung. Cristes
bodung is soðfæstnys. and gefylð gastlice swa hwæt swa seo ealde
gecyðnys mid mislicum gesetnyssum getacnode;
 31.68. Æt þam giftum wæron gesette six stænene
wæterfatu. æfter ðæra Iudeiscra clænsunge healdende ænlipige
twyfealde gemetu. oððe þryfealde;
 31.70. Nis gecweden on ðam godspelle þæt ða wæterfatu
sume heoldon twyfealde gemetu. sume ðryfealde. ac ænlipige hi heoldon
twyfealde gemetu. oððe ðryfealde. for ðan ðe ða halgan lareowas
hwilon sprecað be ðam ælmihtigan fæder. and his sunu. hwilon
swutollice embe ðære halgan ðrynnysse. and þeah ðe se halga gast ne
beo swutollice genemned to ðam fæder and to ðam suna. swa ðeah he
bið symle ðærto undergyten. for ðan ðe he is heora begra lufu and
willa æfre mid him bam;
 32.79. Þa Iudeiscan wæron swa geðeawode. þæt hi setton
wæterfatu on flora æt heora gebeorscipum. and sceolde ælc ðe inn
come his handa aðwean. ær ðan ðe he gesæte. gif he buton tale beon
wolde;
 32.82. Þa wæron gesette for ðam ðeawe six stænene
wæterfatu. æt ðisum giftum;
 32.83. Þa six wæterfatu getacnodon six ylda ðyssere
worulde;
 32.84. Seo forme yld wæs fram Adame. oð Noe;
 32.84. Seo oðer yld wæs fram noe. oð Abraham;
 32.85. Seo þridde yld wæs fram abrahame. oð Dauid;
 32.86. Seo feorðe fram dauide. oð þæt Nabochodonosor
hergode on Iudeiscre leode. and hi hæftlingas to babilone gelædde;
 32.88. Seo fifte yld wæs fram babiloniscre heregunge. oð
cristes acennednysse. æfter ðære menniscnysse;
 32.89. Seo sixte yld stent nu fram cristes acennednysse. mid
ungewisre geendunge astreht. oð antecristes tocyme;
 32.92. Mine gebroðra uton sceawian nu hu ðas six wæterfatu
wæron afyllede mid halwendum wætere. boclicra gewrita;
 32.93. Uton eac understandan hu þæt ylce wæter wearð
awend on wynsumum wines swæcce;
 32.95. Witodlice mihte drihten æmtige fatu mid wine afyllan. se
ðe ealle ðing of nahte gesceop. ac he wolde swiðor þæt wanne
wæter to mærlicum wine awendan. and mid þam geswutelian þæt he ne
com to ðy þæt he wolde towurpan ða ealdan. æ. oððe witegan. ac
wolde hi æfter gastlicum andgite gefyllan;
 32.100. On anginne middaneardes wæs adam. þa slep adam
þæt eua wurde of his sidan gesceapen. him to gemacan;
 32.101. Crist gewat on ðære rode. and his side wearð mid
spere geopenad. and of ðære fleowon þa gerynu þe his gelaðung
wearð mid gesceapen him to clænre bryde;
 32.104. On ðære ylcan ylde wæs Abel adames sunu rihtwis.
and gode andfenge. þone ofsloh Cain his broðor. unscyldigne þurh andan;
 32.106. Se ðe nu æfter gastlicum andgite understent be adame
swa swa we cwædon. and þæt se mægslaga cain getacnode þæra
iudeiscra geleafleaste. ðe crist mid niðe acwealdon. and þæt abeles
slege getacnode drihtnes ðrowunge. buton twyn he gemet þæt wæter to
winlicum swæcce awend;
 33.111. On ðære oðre ylde þissere worulde wearð eal
middaneard mid flodes yðum adylegod for synna micelnysse. buton ðam
rihtwisan Noe anum. and his seofan hiwon. þe on ðam arce belocene wæron
to anes geares fyrste. and hi siððan eal mancyn gestryndon;
 33.115. Gif we gleawlice æfter gastlicum andgite tocnawað.
þæt se swymmenda arc getacnode godes gelaðunge. and þæt se rihtwisa
noe getacnode crist. and þæt yðigende flod þe ða synfullan
adylegode. gebicnode þæt halige wæter ures fulluhtes. þe ure synna
adilegað. þonne gewisslice bið us awend þæt oðer wæterfæt to
wunderlicum wine. for ðan ðe we geseoð ure clænsunge and halgunge and
rihtwisnysse gewitegode on ðære ealdan gereccednysse;
 33.122. Witodlice ða eahta menn þe se arc on his bosme abær
wurdon ahredde wið þam yðigendum flode. and ealle oðre eorðlice
gesceafta þæt brade wæter adydde;
 33.125. Swa eac nu ða ðe on godes gelaðunge geleaffulle
ðurhwuniað. beoð gehealdene wið woruldlicum yðum. and dwollicere
deopnysse. ða ungeleaffullan þe buton godes gelaðunge dwollice
drohtniað. untwylice forwurðað on ecnysse;
 33.129. <foreign>Precor humiliter quosque peritos ne nos uituperent. eo
quod historiam propter ignorantes tam aperte hic ponimus;</foreign> On ðære
þriddan ylde afandode god Abrahames gehyrsumnysse. and het þæt he name
his leofan sunu Isaac and hine on anre dune him geoffrode. and ofsloge;
 33.133. Þa wæs abraham buton elcunge gearo to godes hæse.
and siðode arodlice to ðære dune ðe him god gewissode. and his sunu
samod;
 33.135. Efne ða ða he ðære dune genealæhte. þa
cwæð he to his cnihtum. andbidiað her. Ic and þis cild willað us
gebiddan æt þære stowe þe us god geswutelode;
 34.138. Isaac þa bær wudu to forbærnenne ða offrunge. and
abraham hæfde him on handa fyr and swurd;
 34.139. Isaac ða befran ðone fæder. and cwæð;
 34.140. Efne her is fyr and wudu. min fæder hwær is seo
offrung? Abraham andwyrde;
 34.141. Min bearn. god foresceawað him sylfum þære
onsægednysse offrunge;
 34.142. Hwæt ða abraham ða ða hi to ðære stowe comon
geband his leofan sunu. and his swurd ateah þæt he hine gode geoffrode;
 34.144. Efne ða godes engel clypode of heofonum. and mid hluddre
stemne cwæð;
 34.146. Abraham. ne astrece ðu ðine hand bufon ðam cilde. ne
him nane dare ne gedo;
 34.147. Nu ic oncneow þæt ðu god ondrædst. and þu ne
arodest þinum ancennedan suna for his hæse;
 34.148. Þa beseah abraham underbæc. and ðær stod an ramm
betwux þam bremelum getiged be ðam hornum;
 34.150. He ða genam ðone ramm and gode geoffrode for ðam
cilde;
 34.151. Æfter ðisum clypode eft godes engel of heofonum to
abrahame. þus cweðende;
 34.152. God cwæð. Ic swor þurh me sylfne. for ðan ðe
þu þas dæde dydest. and ðinum ancennedan bearne ne arodest. Ic
gebletsige ðe. and þinne ofspring ic gemenigfylde swa swa steorran on
heofenan. and swa swa sandceosol on sælicum strande;
 34.156. Þin sæd soðlice geagnað his feonda gatu. and on
ðinum sæde beoð gebletsode ealle eorðlice mægða. for ðan ðe
ðu gehyrsumedest minre stemne;
 34.159. Abraham ða ham gecyrde mid ansundan bearne. and mid ecere
bletsunge;
 34.161. We sceolon understandan on abrahame þone ælmihtigan
fæder. and on Isaace his leofan sunu urne hælend crist. Be ðam
cwæð se heofonlica fæder. þes is min leofa sunu ðe me wel licað.
and we sceolon tocnawan on isaaces offrunge drihtnes ðrowunge. Be ðam
cwæð se apostol paulus. þæt god fæder ne sparode his agenum
bearne. ac for us eallum hine to deaðe sealde;
 34.166. Isaac bær ðone wuda to his agenum bærnete. and his
fæder bendum ne wiðcwæð;
 35.168. Swa eac crist wæs gehyrsum his fæder oð deað. and
him sylf his rode abær;
 35.169. Næs ðeah isaac ofslegen. ac se ramm hine spelode. for
ðan ðe crist wæs unðrowigendlic on þære godcundnysse. and seo
menniscnys ana deað and sar for us ðrowade;
 35.172. Swilce se sunu wære geoffrod. and se ramm ofsniden;
 35.173. Ge sceolon eac gelyfan þæt seo bletsung ðe god behet
abrahame gæð ofer us. and we sind abrahames sæd. swa swa paulus þeoda
lareowa cwæð;
 35.175. Eornostlice gif ge cristes sind. þonne sind ge abrahames
sæd. and æfter behate yrfenuman;
 35.176. Þurh ðis deope andgit us bið awend þæt ðridde
wæterfæt to halwendum wine. mid þam we magon ure mod gastlice
gegladian;
 35.179. On ðære feorðan ylde geceas israhela folc him sylfum
SAUL to cyninge ongean godes willan. þeah ðe he hit geðyldelice
forbære. and he wearð gode ungehyrsum. and nolde faran be his dihte;
 35.182. Þa spræc god to his witegan Samuhele ðisum wordum;
 35.183. Hu lange wilt ðu bewepan Saules sið. þonne ic hine
awearp þæt he leng ofer israhela ðeoda ne rixige? Afyll ðin elefæt.
and far to ðære byrig bethleem to ISAI. ic foresceawode of his sunum me
gecorenne cyning;
 35.186. Far and gelaða ISAI mid his sunum to ðinre
onsægednysse. and ic geswutelige ðe hwilcne ðu to cyninge gehalgian
scealt;
 35.188. Samuhel ða ferde be godes hæse to bethleem. and god
geceas dauid of his seofon gebroðrum. him to cyninge ofer his folc;
 35.190. Hwæt ða Samuhel gehalgode dauid to cyninge on middan
his gebroðrum. and godes gast him wæs onwunigende. æfre of ðam
dæge;
 35.192. Witodlice godes gast gewat fram saule. and hine astyrode se
awyrigeda gast fram gode;
 35.194. Siððan æfter ðan genam saul micelne nið to ðam
gecorenan dauide. and oft hrædlice hine acwellan wolde;
 35.196. Dauid wearð þa of his earde aflymed. and saul his symle
ehte. oð þæt he on ðære dune GELBOE hine sylfne acwealde. and dauid
feng to his rice. and on ðam gode gecwemlice feowertig geara rixode;
 36.200. Æfter gastlicum andgite we magon undergytan on dauide
cristes getacnunge. On saules ehtnysse þæra ungeleaffulra Iudeiscra
ehtnysse ongean crist. and his gelaðunge. and heora eorðlice rice wearð
toworpen for heora mandædum æfter saules gelicnysse. Cristes rice and his
gelaðunge stent on ecnysse ofer eallum ðeodum;
 36.205. Gif we ðus understandað þa ealdan gereccednysse.
þonne bið þæt wæter us awend to winlicum swæcce. for ðan ðe
we tocnawað urne cyning crist. and his rice. and ure rice ðær awritene.
þær we ær swilce be oðrum mannum gereccednysse ræddon;
 36.210. On ðære fiftan ylde middaneardes wearð þæt
israhela folc forscyldegod wið heora scyppend. and beah se cyning Sedechias
to hæþengylde. and israhela folc samod. and on mislicum forgægednyssum
þone ælmihtigan getyrigdon;
 36.213. Þa sende god þone chaldeiscan cyning Nabochodonosor mid
ormætre fyrdinge. to hierusalem. and hi tobræcon þa burh grundlinga.
and þæt mære Salomones templ forbærndon. and þone mæstan dæl
þæs folces ofslogon. and ðone ofereacan hæftlingas aweg gelæddon.
to chaldea rice;
 36.218. Þæs cyninges sunu hi ofslogon ætforan his
gesihðe. and hine siððan ablendne to babilone gelæddon. and ða
madmfatu þæs temples ungerime. gyldene and sylfrene mid oðrum goldhordum
forð samod ferodon;
 36.222. Israhela folc ða þeowde þam cyninge nabochodonosor
and his æftergengum hundseofontig geara. oð þæt Cyrus feng to rice.
se asende þæt folc ongean mid wurðmynte to heora earde. and het hi
geedstaðelian ða burh hierusalem. and þæt templ eft aræran mid his
fultume;
 37.226. Hwæt ða IESUS Godes sacerd be ðæs cyninges
hæse Cyres and fultume. þæt israhela folc to earde gelædde. and þa
burhweallas samod mid þam temple geedstaðelode. and godes biggengas
geedniwode;
 37.230. Se babilonisca cyning nabochodonosor þe þæt synfulle
godes folc sum acwealde. and sume gehæft to his rice gelædde. getacnode
þone deofol. þe ða synfullan mislice fordeð. and to his byrig þæt
is hell gehæfte gelæt to gescyndnysse;
 37.233. Babilonia seo chaldeisce burh is gereht gescyndnys. seo
getacnað helle. on þære beoð symle gescynde þa ðe hire to
cumað;
 37.235. Hierusalem is gecweden <foreign>Visio pacis.</foreign>. þæt is sibbe
gesihð;
 37.236. Þeos hierusalem hæfde getacnunge ðære heofonlican
hierusalem. on ðære is fulfremed sibb. to ðære we sind gelaðode.
and we ðider cumað untwylice gif we hit on andweardan life geearniað;
 37.239. Ðas twa burh wiðriað betwux him symle. swa lange swa
þes middaneard stent;
 37.241. Hierusalem winð for rihtwisnysse. and babilonia winð
ongean for unrihtwisnysse. seo oðer for soðfæstnysse. oðer for
ydelnysse;
 37.243. Ðære heofonlican hierusalem cyning is crist. þære
scandlican babilonian cyning is deofol. se geheregað þa synfullan. and
gehæfte to þære hellican byrig gelæt to deoflicum ðeowte;
 37.247. Seo gode burh hierusalem hæfð gode ceastergewaran. and
seo yfele babilonia hæfð yfele ceastergewaran;
 37.248. Sindon þeah sume menn þe belimpað to ðære
heofonlican hierusalem. and swa ðeah mid sumere ðenunge þeniað
babilonian. swa swa wæron ða ðry gelyfedan cnihtas. Sidrac. Misac.
Abdenago. þe nabochodonosor gesette him to weorcgerefan;
 37.252. Eft crist bebead þæt gehwa sceolde agildan ðam
casere þæt him gebyreð. and gode þæt him gebyreð;
 37.254. Petrus se apostol bead eac on his pistole ðeowum mannum.
þæt hi wæron heora hlaforde getreowe and holde. wære se hlaford
good. wære he yfel;
 38.256. Sind eac sume babilonisce ceastergewaran þe sume
ðenunga doð þære heofonlican hierusalem. swilce swa wæron Iudei.
þe crist acwealdon. us to alysednysse. and him sylfum to forwyrde. and swilce
swa sind unrihtwise lareowas on godes gelaðunge. be ðam ðe crist
cwæð on his godspelle;
 38.261. Doð swa swa hi tæcað. and ne do ge swa swa hi
doð;
 38.262. Þus sind gemengde þa godan ceastergewaran. and ða
yfelan. swa swa corn and ceaf. oð þæt se dema cymð ðe gegaderað
þæt clæne corn into his berne. þæt sind þa rihtwisan into
heofonan rice;
 38.265. Þæt ceaf he forbærnð on unadwæscendlicum fyre.
for ðan ðe ðæra manfulra smic astihð on ecnysse;
 38.268. Hiesus se mæra godes sacerd lædde þæs folces
lafe æfter hundseofontig geara fram babilonia to heora earde. and hierusalem
geedstaðelode. for ðan ðe ure drihten IESUS CHRISTUS. se ðe is soð
sacerd gelæt þa dædbetendan æfter soðre dædbote to ðære
uplican hierusalem. þe he sylf getimbrode. and gearcode eallum ðam þe
hine lufiað;
 38.273. Untwylice on ðisum andgite us bið awend þæt fifte
wæterfæt to wynsumum wine. gif we gecnyrdlæcað hu we þa
deofellican babilonian forfleon magon. and becuman to ðære heofenlican
hierusalem;
 38.277. On ðære sixtan ylde wearð ure drihten
geflæschamod. and to menniscum men geboren. and on ðam eahteoðan dæge
his acennednysse he wæs ymsnyden æfter moyses . æ. and on ðam
feowerteogeðan dæge he wæs mid ælicum lacum to godes temple geferod.
and mid bletsunge underfangen;
 38.281. Cristes ymsnydennys hæfð mænigfealde getacnunga.
and swa ðeah swiðost belimpð to ðam gemænelicum æriste on
ðissere worulde geendunge. on ðære bið seo galnys forðwyrt. and on
ðære ablinð ælc hæmed. and bið ure deadlica lichama awend to
undeaðlicnysse. and we beoð æfter ðam gemænelicum dome geferode to
gesihðe þæs godcundlican mægenðrymmes mid urum lacum. þæt is
mid godum weorcum. and we symle syððan on ðam heofonlicum temple
þurhwuniað;
 39.289. Witodlice mid þyssere getacnunge us bið awend þæt
sixte wæterfæt to deorwurðum wine. and we magon clypian soðlice to
criste. þæt he sparode þæt gode win. oð his agenum tocyme. þæt
he scencð nu geond his gelaðunge. oð ende þises middaneardes;
 39.294. Þises godspelles traht sprecð gyt menigfealdlicor ymbe
ðas wæterfatu. and heora getacnungum. ac we ondrædað us þæt ge
ðas foresædan getacnunga to gymeleaste doð. gif we eow swiðor be ðam
gereccað;
 39.297. Se trahtnere cwið þæt þæt gyftlice hus wæs
ðryflere. for ðan ðe on godes gelaðunge sind þry stæpas gecorenra
manna;
 39.299. Se nyðemysta stæpe is on geleaffullum læwedum
mannum. þe on rihtum sinscipe wuniað. swiðor for bearnteame þonne for
galnysse;
 39.301. Se oðer stæpe is on wydewan hade þe æfter rihtre
æwe on clænnysse wuniað. for begeate þæs upplican lifes;
 39.303. Se hehsta stæpe is on mægðhades mannum. þa ðe
fram cildhade clænlice gode þeowigende. ealle middaneardlice gælsan
forhogiað;
 39.306. Se drihtealdor cwæð to ðam brydguman. ælc man
sylð on forandæge his gode win. and þæt waccre þonne ða gebeoras
druncniað. þu soðlice heolde þæt gode win oð ðiss;
 39.308. Se drihtealdor getacnað þa lareowas on godes
gelaðunge. hi tocnawað þone swæcc cristes lare. hu micel tostent seo
godspellice soðfæstnyss. fram sceade ðære ealdan .æ;
 39.311. Soðlice eal seo ealde gecyðnys wæs witegung and
getacnung. fram Adame. oð Iohannem baptistam. and witegode oððe mid
wordum. oððe mid weorcum cristes menniscnysse. and cristenra manna lif. Ac
ure mæð nis þæt we ealle godes gecorenan on ðam syx yldum þyssere
worulde eow namcuðlice gereccan. God we tellað gif we ðyssera gemyndige
beoð. þe ge nu gehyred habbað;
 40.318. Þis tacn worhte se hælend. on angynne his wundra. on
ðam galileiscan chana. and geswutelode his wuldor. and his leorningcnihtas on
hine gelyfdon;
 40.320. He geswutelode mid þam tacne þæt he is wuldres
cyning. and brydguma ðære halgan gelaðunge. se ðe com swa swa mann to
gyftum gelaðod. Ac he awende þæt gesceaft swa swa ælmihtig scyppend.
and swa getrymde his leorningcnihta geleafan. hælend crist se ðe leofað
and rixað. mid fæder. and halgum gaste. a. on ecnysse. amen:

END_TEXT
START_TEXT

ÆCHom II, 5
B1.2.6.
Septuagesima: Godden 1979, 41-51.



 41.1. <foreign>DOMINICA . SEPTUAGESIMA.</foreign> DRIHTEN SæDE ÞIS BIGSPEL. his
leorningcnihtum ðus cweðende;
 41.2. <foreign>Simile est regnum celorum homini patrifamilias. qui exiit
primo mane conducere operarios. ET RELIQUA;</foreign> Se hælend cwæð þæt
heofenan rice wære gelic sumum hiredes ealdre. se ðe ferde on
ærnemerigen. and wolde hyrian wyrhtan into his wingearde;
 41.6. Þa gewearð þam hlaforde and ðam hyrigmannum wið
anum peninge. and hi eodon into ðam wingearde;
 41.7. Eft ymbe undern dæges eode þæs wingeardes hlaford ut.
and gemette oðre hyrmenn standende ydele on ðære stræt. and he
cwæð him to;
 41.10. Gað into minum wingearde. and ic sylle eow þæt riht
bið;
 41.11. Hi ða eodon to his weorce. be ðam behate;
 41.11. Ymbe midne dæg. and nontide. eode se hiredes ealdor ut.
and dyde hand swa gelice;
 41.13. Æt nextan twa tida ofer none eode se hlaford and gemette
ma wyrhtan standan. and him to cwæð;
 41.14. Hwi stande ge her ealne dæg æmtige? Hi andwyrdon;
 41.15. For ðan þe us nan mann ne hyrde;
 41.16. Se hlaford cwæð. Gað into minum wingearde;
 41.17. Witodlice on æfnunge. cwæð se hlaford to his
wicnere;
 41.17. Clypa ðas wyrhtan. and agyld him heora mede;
 41.18. Foh on ðam endenextan. oð þæt þu cume to ðam
fyrmestan;
 41.19. Þa comon ða endenextan þe on æfnunge wæron
gehyrede. and heora ælc underfeng ænne pening;
 42.21. Hwæt ða fyrmestan þe on ærnemerigen comon wendon
þa þæt hi maran mede onfon sceoldon. ða underfengon hi ænlipige
penegas. swa swa ða oðre;
 42.23. Þa ongunnon hi to ceorigenne ongean ðone hiredes ealdor.
and cwædon;
 42.24. Ðas endenextan menn worhton ane tide. and þu dydest hi
us gelice æt ðære hyre. we ðe bæron byrðene ðises dæges and
hætan;
 42.27. Þa andwyrde se hlaford. and cwæð to heora anum;
 42.28. Þu freond. ne do ic ðe nænne teonan;
 42.28. Hu la. ne gewearð unc to anum peninge? Nim þæt ðin
is. and ga ðe forð;
 42.29. Ic wille soðlice syllan þisum latestan. swa micel swa
ðe;
 42.30. Hu ne mot ic don þæt ic wylle? Oððe ðin eage is
yfel. for ðan ðe ic eom good? Þus wæron þa latestan fyrmeste. and
þa fyrmestan endenexte;
 42.33. Fela sind gecigede. and feawa gecorene;
 42.34. Gregorius se trahtnere cwæð þæt þis godspel
hæfð langne tige on his trahtnunge. ða he wile mid sceortre race befon.
þæt hit to hefigtyme ne ðince. þam heorcnigendum;
 42.36. Mine gebroðra gelome ic eow sæde. þæt heofonan
rice getacnað þas andwerdan gelaðunge. for ðan þe rihtwisra manna
gegaderung is gecweden heofenan rice;
 42.39. Se hiredes ealdor is ure scyppend. se ðe gewylt ða ðe
he gesceop. and his gecorenan on þisum middanearde geagnað. swa swa hlaford
his hired on his healle;
 42.42. He hæfð þone wingeard gewislice ealle ða
geleaffullan gelaðunge. swa swa se witega cwæð Isaias;
 42.43. Soðlice godes wingeard. is israhela hiwræden;
 42.44. Mid þam naman is geswutelod eal godes folc;
 42.45. Be ðam wingearde cwæð drihten to Iudeiscre ðeode;
 42.45. Ic secge eow þæt godes rice bið eow ætbroden. and
bið forgyfen ðære ðeode þe his wæstmas wyrcað;
 43.48. Þes wingeard sprytte godes gecorenan fram ðam rihtwisan
abel. oð ðam endenextan halgan. ðe on ende þyssere worulde acenned
bið. swilce he swa fela winboga getyddrode;
 43.50. Witodlice ðæs hiredes ealdor gehyrde wyrhtan into his
wingearde on ærnemerigen. Eft on undern. and on midne dæg. on nontide.
and on ðære endlyftan tide. for ðan þe he fram frymðe middaneardes
oð his geendunge. ne ablinð to asendenne bydelas and lareowas to lærenne
his folc. þæt hi symle þa misweaxendan bogas of ascreadian. þæt
ða toweardan ðeonde beon;
 43.56. Witodlice gif se wingeard næfð þone ymbhwyrft. and ne
bið on riht gescreadod. ne bið he wæstmbære. ac forhraðe
awildað;
 43.58. Swa eac godes folc buton ða lareowas screadian symle ða
leahtras þurh heora lare aweg. ne bið þæt læwede folc
wæstmbære on godum weorcum;
 43.62. Eornostlice se ærmerigen wæs fram adam. oð noe;
 43.62. Se undern fram noe. oð abraham;
 43.63. Se middæg fram abraham. oð moysen;
 43.64. Se non fram moyse. oð drihtnes tocyme;
 43.64. Seo endlyfte tid fram drihtnes acennednysse. oð ende
þises middaneardes;
 43.65. Drihten sende his wyrhtan on eallum þisum foresædum
tidum to beganne his wingeard. for ðan ðe he asende ærest heahfæderas
to lærenne his folc. and siððan ælice lareowas. and witegan. and
æt nextan his apostolas. and ðurh ða his folces ðeawas beeode. swilce
he ðurh wyrhtan on wingeardes biggencge swunce;
 43.71. Ælc ðæra manna þe mid rihtum geleafan god weorc
beeode. wæs untwylice ðises wingeardes wyrhta;
 43.73. Se merigenlica tilia. and ðære þriddan tide. and
þære sixtan. and ðære nigoðan. getacniað þæt ealde Ebreisce
folc. þe fram frimðe middaneardes mid rihtum geleafan god wurðode. swilce
hi swuncon on wingeardes biggencge. mid gecneordlicere teolunge;
 44.77. To ðære endlyftan tide soðlice wurdon þa
hæðenan geclypode. and þam wæs gesæd. To hwi stande ge her ealne
dæg ydele? Þa hæðenan stodon ealne dæg ydele. for ðan ðe hi
forgymeleasodon þæs ecan lifes teolunge. on swa langsumere tide
middaneardes;
 44.81. Ac understandað hu hi andwyrdan. þæs wingeardes
hlaforde;
 44.82. Hi cwædon. for ðan þe nan man us ne hyrde;
 44.83. Witodlice næs nan heahfæder. ne nan witega asend to
hæðenum folce. þe heora gedwyld beloge ær drihtnes tocyme. þurh his
menniscnysse;
 44.85. Hwæt is to cweðenne þæt nan man us to ðam
wingearde ne gehyrde. buton þæt nan man us ne bodade lifes weig;
 44.88. Mine gebroðra. hwylce beladunge mage we habban gif we
godra weorca geswicað. we ðe fram cildcradole to godes geleafan comon? We
magon eac ðas ylcan mislicnyssa ðæra foresædra tida to anum gehwylcum
menn þurh his ylda tidum todælan;
 44.92. Witodlice ures andgites merigen. is ure cildhad. ure
cnihthad swylce underntid on þam astihð ure geogoð. swa swa seo sunne
deð ymbe þære ðriddan tide;
 44.94. Ure fulfremeda wæstm. swa swa middæg. for ðan ðe
on midne dæg bið seo sunne on ðam ufemestum ryne stigende. swa swa se
fulfremeda wæstm bið on fulre strencðe þeonde;
 44.97. Seo nontid bið ure yld. for ðan ðe on nontide asihð
seo sunne. and ðæs ealdigendan mannes mægen bið wanigende. Seo
endlyfte tid bið seo forwerode ealdnyss þam deaðe genealæcende. swa
swa seo sunne setlunge genealæhð. on þæs dæges geendunge;
 44.101. Eornostlice þonne sume beoð gelædde on cildhade to
godum ðeawum and rihtum life. sume on cnihthade. sume on geðungenum
wæstme. sume on ylde. sume on forwerodre ealdnysse. þonne bið hit swylce
hi beon on mislicum tidum to ðam wingearde gelaðode;
 45.107. Mine gebroðra behealdað eowere ðeawas. and gif ge gyt
godes wyrhtan sind. sceawiað;
 45.108. Smeage gehwilc hwæt he deð. and behealde hwæðer
he on godes wingearde swince;
 45.109. Se ðe on andwerdum life him sylfum teolað and na gode.
ne com se na gyt binnon godes wingearde;
 45.111. Þa tyliað soðlice gode. þa ðe ne secað heora
agen gestreon ðurh gytsunge. ac smeagað ymbe godes teolunge. hu hi magon
unriht alecgan. and rihtwisnysse fyrðrian. oðrum menn fremigan. mid
gecneordnysse ðære soðan lufe. and ða ðe cariað mid wacelum mode
hu hi oðra manna sawla gode gestrynan. and mid him to ðam ecan life
gelædan;
 45.117. Se ðe him sylfum leofað. and se ðe on his
flæsclicum lustum lið. rihtlice he is ydel geðread. for ðan ðe he ne
teolað nænes wæstmes þæs godcundlican weorces;
 45.119. Þa ðe mid gymeleaste heora dagas aspendað. and
nellað gode lybban oð heora endenextan ylde. hi standað ydele oð ða
endenextan tide;
 45.122. To swilcum sleacum cwæð. se hiredes ealdor;
 45.122. To hwi stande ge her ealne dæg ydele;
 45.123. Swilce he swutellice cwæde. gif ge noldon gode lybban on
cildhade. ne on geogoðe. gecyrrað nu huru ðinga. on ylde to lifes wege.
nu ge habbað hwonlice to swincenne;
 45.126. And swa ðeah ðyllice gelaðað se hiredes hlaford.
and forwel oft hi onfoð heora edlean hraðor. for ðan ðe hi gewitað to
heofenan rice hrædlicor þonne ða ðe fram cildhade gode þeowodon;
 45.129. Witodlice. se sceaða þe mid criste ðrowade. and on
hine gelyfende his synna geandette. com on ðære endlyftan tide. na ðurh
ylde. ac ðurh yfelnysse wite;
 45.131. Scyldig he wæs to hellicere susle for his mandædum.
ac he geandette his synna drihtne sylfum. on ðære rodehengene mid fullum
geleafan. and cristes mildsunge þisum wordum abæd;
 46.134. Drihten beo min gemyndig. þonne ðu cymst to ðinum
rice;
 46.135. Drihten him andwyrde;
 46.136. Soð ic ðe secge. nu todæg þu bist mid me on
neorxenawange;
 46.137. Witodlice fram ðam endenextan ongann se hiredes ealdor to
agyldenne þone pening. ða ða he gelædde þone sceaðan into heofenan
rice. ær ðan ðe he lædde Petrum. oððe his oðre apostolas;
 46.140. And rihtlice swa. for ðan ðe se sceaða gelyfde on
ðam timan on crist. þa ða his apostolas on mycelre twynunge wæron;
 46.143. Eala hu fela heahfæderas ær moyses . æ. rihtlice
leofodon. and hu fela witegan under þære . æ gode gecwemlice
drohtnodon. and hi swa ðeah næron gelædde to heofonan rice. ær ðan
ðe drihten niðer astah. se ðe neorxenawanges fæsten mid his agenum
deaðe geopenode. and hi ða mid langsumere elcunge heora mede underfengon.
þa ðe we buton elcunge þærrihte swa we of urum lichaman gewitað
underfoð;
 46.149. Soðlice ða ealdan heahfæderas. and geðungene
witegan bæron ða byrðene and ðæs dæges hætan. for ðan ðe
hi fram anginne middaneardes oð cristes tocyme on hellicere clysunge
andbidodon. þeah ðe hi on Abrahames wununge buton pinungum for heora
godnysse wunedon. and swilce æfter ceorunge þone pening underfengon. ða
ða hi æfter langsumere tide to heofonan becomon;
 46.156. Witodlice ne underfehð nan ceorigende sawul godes rice.
ne nan ceorian ne mæg. se ðe to ðam becymð. ac þæra ealdfædera
ceorung is to understandenne. heora gnornung þæt hi rihtlice for heofonan
rice leofodon. and swa ðeah mid langsumere elcunge hit underfengon;
 46.160. We soðlice þe to ðære endlyftan tide comon
æfter urum geswince nateshwon ne ceoriað. and we underfoð þone pening.
for ðan we ðe cumað æfter þæs hælendes menniscnysse we beoð
gelædde to his rice þærrihte æfter urum forðsiðe. gif we ær
on life rihtlice leofodon. and we ðonne buton yldinge underfoð. þæt
þæt ða ealdfæderas æfter langsumere elcunge underfengon;
 47.166. Be ðam cwæð se hiredes ealdor. Ic wille syllan
ðisum endenextan ealswa micel swa ðe;
 47.169. And for ðan þe seo onfangenes þæs rices is of
godes godnysse. rihtlice is her bæftan gecweden on endebyrdnysse þæs
godspelles;
 47.171. La hu. ne mot ic don þæt ic wille? Dyslic bið mannes
ceas ongean godes godnysse;
 47.172. Sum ceorung mihte beon. gif he his behat ne gelæste. and
nan ðeah ðe he mare ne sealde;
 47.173. Be ðam is gyt gelimplice gecweden;
 47.174. Oððe ðin eage is yfel for ðan þe ic eom god? Ne
onhebbe hine nan man on his weorcum. ne on langsumum ðeowdome. þonne seo
soðfæstnys clypað;
 47.176. Þus beoð þa endenextan fyrmeste. and þa fyrmestan
endenexte;
 47.178. Efne nu ðeah we witon hu fela god oððe hu micele we
gefremodon. nyte we ðeah gyt mid hwylcere smeaðancelnysse se upplica dema
ða afandað. and witodlice gehwilcum men is ðearle to blissigenne. þeah
ðe he endenext on godes rice sy geendebyrd;
 47.183. Þises godspelles geendung is swiðe ondrædendlic.
Fela sind gelaðode. and feawa gecorene;
 47.184. Drihten cwæð on oðre stowe. þæt fela cumað
fram eastdæle. and fram westdæle. and gerestað mid þam
heahfæderum. Abrahame. and Isaace. and Iacobe on heofenan rice;
 47.187. Hwæt eac þes ylca trahtnere Gregorius on sumes oðres
godspelles trahtnunge cwæð. þæt swa micel werod menniscra manna sceal
astigan þæt heofonlice rice. swa fela swa ðæra gecorenra engla on
heofonum belifon æfter ðæra modigra gasta hryre;
 48.191. Þeah ða gecorenan godes cempan sind feawa geðuhte on
andwerdum life betwux flæsclicum mannum ðe heora lustum gehyrsumiað. ac
hi ne beoð feawa ðonne hi gegaderode beoð;
 48.195. Ne gedafenað þam gastlicum þæt hi ðam
flæsclicum geefenlæcon. ne hi huxlice forseon. for ðan ðe we geseoð
hwæt nu todæg is. ac we nyton hwæt tomerigen bið toweard;
 48.197. Forwel oft cymð se bæftan us. þe us mid swyftnysse
godre drohtnunge forestæpð. and we earfoðlice him filiað tomerigen. se
ðe nu todæg is ure folgere geðuht;
 48.200. Witodlice ða ða se forma cyðere Stephanus for godes
geleafan gestæned wæs. Saulus heold ealra ðæra stænendra hacelan.
and swa ðeah Paulus siððan forestop Stephanum on godes gelaðunge. mid
menigfealdum geswincum. þone ðe he ær ehtende martyr gemacode;
 48.204. Twa ðing sind þe we sceolon carfullice scrutnian.
ærest þæt ure nan be him sylfum to dyrstelice ne truwige. syððan
þæt ure nan be his nextan ne ortruwige. ðeah ðe he on leahtrum
befeallen sy. for ðan þe us sind uncuðe þa micclan welan godes
mildheortnysse;
 48.210. Þyssere mildheortnysse welan besceawode se sealmscop ða
ða he to gode þus clypode;
 48.211. Min gefylsta. ðe ic singe. for ðan ðe ðu god eart
min andfenga. min god. and min mildheortnyss;
 48.213. Efne se sealmwyrhta understod on hwilcum gedeorfum þis
mennisce lif is gelogod. and for ði clypode god his gefylsta;
 48.215. He gecigde drihten his andfenga. for ðan ðe he
underfehð us into ecere reste. fram ðisum andweardum geswince;
 48.216. He beheold þæt god gesihð ure yfelnyssa. and ure
gyltas forðyldgað. and swa ðeah he sparað us arfæstlice. and ðurh
behreowsunge to ðære ecan mede gehylt;
 49.219. Ða nolde he gecigan god mildheortne. ac het hine his
mildheortnyss. þus cweðende. min god and min mildheortnyss;
 49.222. Uton gemunan ure ærran synna. and uton besceawian ða
micclan godes arfæstnysse. hu he urum gyltum miltsað. and ðærtoeacan
þæt heofenlice rice behæt. soðlice dædbetendum æfter gyltum;
 49.225. Uton for ði ealle clypian mid inweardre heortan. swa swa
se sealmscop clypode. þu eart min god. and min mildheortnys;
 49.227. Godes mildheortnys us forestæpð. and his mildheortnys
us fyligð;
 49.228. Þa ða we wel noldon. ða forhradode godes mildheortnys
us þæt we wel woldon;
 49.229. Nu we wel willað. us fyligð godes mildheortnys þæt
ure willa ydel ne sy;
 49.230. He gearcað urne godan willan to fultimigenne. and he
fylst ðam willan gegearcodne. Se ðe leofað and rixað nu and symle on
worulde;
 49.233. AMEN: We willað eow secgan be ðyssere andweardan tide.
hwi seo halige gelaðung forlæt on godes cyrcan <foreign>Alleluian.</foreign> and <foreign>Gloria in
excelsis deo</foreign> fram ðisum andwerdum dæge oð þa halgan eastertide;
 49.237. Sum wis lareow hatte Amalarius. se awrat ane boc be
cyrclicum ðeawum. hwæt ða gesetnyssa godes þenunga on gearlicum
ymbryne getacniað. and cwæð be ðyssere andwerdan tide þe is gecweden
Septuagesima. þæt heo gefylð ða getacnunge þæra hundseofontig
geara þe israhela folc on hæftnede. Babiloniscum cyninge þeowde;
 49.242. Septuagesima is hundseofontigfeald getel. Seo tid onginð
on ðisum sunnandæge. nigon wucon ær eastron. and geendað on ðam
Sæternesdæge þære easterlican wucan. to ðam dæge sind heonon
getealde hundseofontig daga. and þæt israhela folc for heora mandædum.
and forgægednyssum wurdon gehergode. and hundseofontig geara on babiloniscum
þeowdome buton blisse and myrhðe wunodon;
 50.249. Nu hylt godes gelaðung þis hundseofontigfealde getel
sylfwilles for hire gyltum. swa swa se ealda israhel. neadunge heold on
hæftnunge. oð þæt se mildheorta god eft æfter heora gedrefednyssum
hi ahredde. and to heora earde gelædde;
 50.253. Se witega hieremias witegode be ðære israhela ðeode.
þæt hi sceoldon on ðam hundseofontig geara fæce geswican. blisse
stemne and fægnunge. brydguman stemne. and bryde;
 50.255. Nu on ðære gelicnysse forlætað godes ðeowas
ða heofenlican lofsangas <foreign>Alleluian.</foreign> and <foreign>Gloria in excelsis deo.</foreign> on
ðissere septuagesima. for ðan þe us gedafenað þæt we sylfwilles
fram ðisum andwerdan dæge mid sumere stiðnysse to ðam gastlicum
gefeohte us sylfe gegearcian. swa swa seo cyrclice þenung us manað to
heofunge. and to ure synna bereowsunge;
 50.261. Ærest on ðære mæssan officio we singað
<foreign>Circumdederunt me gemitus mortis.</foreign> Deaþes geomerunga me beeodon. and helle
sarnyssa me beeodon. and ic on minre gedrefednysse drihten clypode. and he of
his halgan temple mine stemne gehyrde;
 50.265. Eft on ðære mæssan collectan we cweðað. <foreign>Qui
iuste pro peccatis nostris affligimur.</foreign> þæt is. we ðe rihtlice for urum
synnum sind geswencte;
 50.267. Eac se apostol on ðam pistole cwæð. ælc ðæra
þe on gecampe winð. forhæfð hine sylfne fram eallum ðingum;
 50.270. Witodlice ðas dægðerlican ðenunga cyðað
þæt fram ðisum dæge oð eastron is ure heofungtid. and
bereowsungtid. ure synna mid sumere stiðnysse;
 51.272. <foreign>Alleluia</foreign> is ebreisc word. þæt is on leden <foreign>Laudate
dominum.</foreign> and nan gereord nis swa healic swa ebreisc;
 51.274. Nu forlæte we þæt healice gereord on ure
Septuagesima. and cweðað on leden. <foreign>Laus tibi domine rex aeterne gloriae;</foreign>
þæt is sy ðe drihten lof. eces wuldres cyning;
 51.276. We geswuteliað mid þære eadmodan leden spræce.
þæt we sceolon us sylfe to eadmodran drohtnunge on ðyssere tide
gebigan;
 51.278. <foreign>Alleluia</foreign> is swa we cwædon heofonlic sang. swa swa
Iohannes se apostol cwæð. þæt he gehyrde micele stemne on heofonum.
swylce bymena dream. and hi sungon <foreign>alleluian</foreign>;
 51.281. <foreign>Gloria in excelsis deo</foreign> sungon englas. þa þa crist on
middanearde lichamlice acenned wæs;
 51.283. Nu forlæte we ðas heofonlican lofsangas on ure
bereowsungtide. and we biddað mid soðre eadmodnysse ðone ælmihtigan.
þæt we moton geseon his heofenlican eastertide. æfter þam
gemænelicum æriste. on ðam we him singað ecelice <foreign>alleluian.</foreign> buton
geswince. amen:

END_TEXT
START_TEXT

ÆCHom II, 6
B1.2.7.
Sexagesima: Godden 1979, 52-9.



 52.1. <foreign> DOMINICA. IN SEXAGESIMA. </foreign> <foreign>Cum turba plurima conueniret ad
Iesum. Et reliqua</foreign> On sumere tide ða ða micel menigu samod com to ðam
hælende. and fram gehwilcum burgum to him genealæhton. þa sæde he
him þis bigspel;
 52.4. Sum sædere ferde to sawenne his sæd. and hit gelamp
ða ða he seow þæt sum dæl þæs sædes befeoll on ðam wege.
and hit wearð fortreden. and fugelas hit æton;
 52.7. Oðer dæl ðæs sædes befeoll ofer stænigum
lande. and hit mid ðam upspringe forbarn. for ðan ðe hit næfde
nænne wætan;
 52.9. Sum þæt sæd sprang betwux ðornum. and ða ðornas
samod weoxon. and þæt sæd forsmorodon;
 52.10. Sum dæl eac þæs sædes befeoll on goddre eorðan
and forgeaf upastigendne wæstm. sum be ðrittigfealdon. sum be
sixtigfealdon. sum be hundfealdon;
 52.13. Þas word drihten clypigende cwæð. Se ðe hæbbe
earan to gehyrenne. gehyre ðas word;
 52.15. Þa befrinon his leorningcnihtas. hwæt ðis bigspel
mænde;
 52.16. Þam he sylf sæde;
 52.16. Eow is forgifen þæt ge cunnon ða gerynu godes rices.
soðlice þam ðe wiðutan sind. bið on bigspellum gesæd. þæt hi
onlocigende hit ne geseon. and gehyrende hit ne understandon;
 53.19. Þis bigspel is ðus. þæt sæd is godes word;
 53.19. Se dæl ðe uppon ðam wege feoll. sind þa menn ðe
godes lare gehyrað. þonne cymð se deofol and ætbrett þæt word of
heora heortan. þæt hi gelyfende ne beoð gehealdene;
 53.22. Soðlice þæt sæd ðe bufon ðan stænigum lande
befeoll. sind ða ðe mid blisse godes word underfoð. ac hi nabbað
nænne wyrtruman for ðan ðe hi gelyfað sume hwile. and þonne seo
costnung cymð þonne gewitað hi fram gode;
 53.26. Þæt sæd þe sprang betwux ðam ðornum. þæt
sind ða ðe gehyrað godes word. ac hi sind gebysgode mid heora welum. and
mid heora lifes lustum forsmorode. and ne berað nænne wæstm;
 53.29. Þæt ðe upon godum lande befeoll. þæt sind ða
ðe godes word on godre heortan healdað. and bringað wæstm on
geðylde. sume ðrittigfealdne. sume sixtigfealdne. sume hundfealdne;
 53.33. Gregorius se trahtnere cwæð. þæt for ði wolde
drihten getrahtnian þurh hine sylfne þæt bigspel ðe he sæde.
þæt we cuðon secan oðra ðinga getacnunge on ðam ðe he nolde
þurh hine sylfne geswutelian. and þæt ge beon gewisse ðonne ure
tyddernys his worda getacnunga eow geopenað;
 53.37. Hwa wolde me æfre gelyfan gif ic wolde gereccan. þæt
ðornas getacnodon welan. ðonne ðornas priciað. and ða welan
gelustfulliað;
 53.39. Ac swa ðeah hi sind untwylice ðornas. ðonne hi ða
sawla toterað mid pricungum mislicra geðohta. and bið ðonne hi ða
sawla to synne geteoð. swilce hi mid onbeslagenre wunde hi geblodigian;
 53.43. Rihtlice se oðer gospellere matheus het hi lease welan.
for ðan ðe hi ne magon lange mid us wunian;
 53.44. Lease welan hi sind. for ðan ðe hi ne adræfað ure
saule hafenleaste;
 53.45. Ac se welega nat þæt he is wædla. for ðan ðe he
næfð rihtwisnysse speda. and þæs heofenlican wisdomes goldhordas.
þe sind soðe welan. and heora lufigendne. gemaciað weligne ecelice;
 54.49. Gif ge wilniað þæt ge rice beon. lufiað þa
soðan welan þæt sind halige mægnu;
 54.50. Gif ge geðincðe soðes wurðmyntes secað. efstað
þonne to ðam heofenlican rice. on ðam ge beoð engla geferan on
wulderfullum wurðscipe endeleaslice;
 54.53. Mine gebroðru us gedafenað þæt we mid arfæstum
geleafan underfon drihtnes trahtnunge. and ða ðing þe he læfde us to
trahtnigenne. we sceolon mid scortre race ða befon;
 54.55. Drihten sylf geopenað us þæt þæt sæd is godes
word. and þæt mislice land getacnað mislice heortan þæra
heorcnigendra manna;
 54.58. Þone sædere he belæfde us to secenne. Ac we ne magon
nænne sædere godes lare rihtlicor undergytan. ðonne hine sylfne godes
sunu. se ðe ferde to sawenne his sæd. ða ða he of his fæder bosme
forðstæppende becom to þisum middanearde. to ði þæt he gewitnesse
soðfæstnysse cydde. and mid his halgan lare middaneardlic gedwyld
adwæscte;
 54.64. Þæt sæd þe feoll be ðam wege mid twyfealdre dare
losode. ða ða wegferende hit fortrædon. and fugelas tobæron;
 54.65. Se weg is seo fortredene heorte fram yflum geðohtum. þe
ne genihtsumað to underfonne godes word. ne nænne wæstm to spryttanne.
and for ði swa hwæt swa ðæs godan sædes on swylcum wege befylð.
bið mid yfelum geðohtum oftreden. and ðurh deoflum gelæht;
 54.70. Deoflu sind fugelas gecigede. for ðan ðe hi fleoð
geond þas lyft ungesewenlice. swa swa fugelas. doð gesewenlice;
 54.72. Matheus awrat þus be ðisum sæde. ælc ðæra
ðe gehyrð þæt heofenlice word. and he hit ne understent. ðonne
cymð se yfela and gelæhð hit;
 54.74. Mid þam is geswutelod þæt ða sind wið þone weig
gesawene. ðe godes word gehyrað. and hit nellað mid geleafan ne mid nanum
andgite onfon. þonne ætbret se fleogenda sceocca ðærrihte þæt
halige sæd of swilcera gedwolena heortan;
 55.79. Þæt sæd þe bufon ðam stanigum lande feol sprytte
hwæthwega. ac ða ða seo hæte com. ða forscranc hit. for ðan ðe
hit næfde nænne wætan;
 55.81. Swa doð sume menn þonne hi gehyrað godes word. þonne
beoð hi onbryrde to sumum fyrste. and þonne seo hæte cymð þæt is
seo costnung. and earfoðnyss. þonne abreoðað hi for ðan þe se
wæta ne gefæstnode heora wyrtruman;
 55.85. Hwæt is seo stænige eorðe buton heardheortnyss.
hwæt is se wæta buton lufu and anrædnys;
 55.86. Hæbbe se mann heardheortnysse. and ungewyldelic mod. and
næbbe ða soðan lufe and anrædnysse. þonne forsearað swiðe
hraðe þæt halige sæd on his heortan;
 55.90. Hwene ær we spræcon be ðam sæde. þe betwux
þam ðornum sprang. and mid heora wæstme forðrysmod wearð;
 55.91. Drihten sylf trahtnode be ðisum. þæt ða sind þe
godes word gehyrað. ac hi sind gebysgode mid heora welum. and mid heora lifes
lustum forsmorode. and ne berað nænne wæstm;
 55.94. Woruldcara and welan. and flæsclice lustas forsmoriað
ðæs modes ðrotan. and ne geðafiað godne willan infaran to his
heortan. swilce hi ðone liflican blæd forðræstne acwellon;
 55.97. Twa wiðerræde ðing geþeodde drihten on ðisum
cwyde. þæt sind ymhidignyssa. and lustas;
 55.99. Ymhidignyssa ofðriccað þæt mod. and unlustas
tolysað;
 55.100. Þwyrlice ðing. ðe heora hlafordas doð geswencte
fram carum. and slipere þurh unstæððignysse;
 55.101. Witodlice on oðrum timan hi geswencað heora hlaford
þurh ymhidignysse heordrædene. and on oðrum timan þurh oferflowednysse
to unlustum gehnexiað. for ðan ðe ðam luste and geswencednysse naht
eaðe on anum timan ne gewyrð;
 56.106. Se dæl þæs sædes ðe on godre eorðan befeol.
þæt sind ða ðe godes word on godre heortan healdað. and bringað
wæstm on geðylde;
 56.108. Soðlice geðyld is micel mægen on haligre drohtnunge.
swa swa drihten cwæð to his leorningcnihtum. on eowrum geðylde ge
habbað eowere sawla;
 56.110. Seo gode eorðe agifð hire wæstmas þurh geðyld.
ðonne seo estfulle heorte þe godes word underfehð ne bið tobryt for
nanum ungelimpum ne eft on nanum gesundfulnyssum ne bið bepæht. ac bið
gebyld on gode betwux ungelimpum. and eadmod betwux gesundfulnyssum;
 56.115. Se oðer godspellere awrat þæt sum dæl þæs
sædes þe on ðan godan lande asprang. ageaf ðritigfealdne wæstm. sum
sixtigfealdne. sum hundfealdne;
 56.117. <foreign>Agustinus magnus sic docet;</foreign> Geleaffulle læwede menn
þe on rihtum sinscipe lybbað agifað þritigfealdne wæstm. godra
weorca. gif hi heora æwe æfter boclicum gesetnyssum healdað. þæt
is þæt hi for bearnes gestreone on alyfedum timan hæmed began. and
bearneacnigende wif. and monaðseoc forbugan. and ðonne heo leng tyman ne
mæg. geswican hi hæmedes;
 56.123. Sind swa ðeah miccle ma ðæra þe be heora agenum
lustum lybban willað. þonne ðæra þe ðysre deopnysse cepan;
 56.125. Þis is læwedra manna regol æfter boclicere
gesetnysse. Se ðe þis tobrece. bete swa him his scrift tæce;
 56.127. Ða ðe clænlice on wydewan hade for godes lufon
þurhwuniað. hi agyfað sixtigfealdne wæstm;
 56.128. Hit is swiðe ungedafenlic and scandlic. þæt
forwerode menn and untymende gifta wilnian. ðonne gifta ne sind gesette for
nanum ðinge. buton for bearnteame;
 56.131. Þa ðe on clænum mægðhade ðurhwuniað for
gefean ðæs ecan lifes. hi bringað forð hundfealdne wæstm;
 56.133. Þes stæpe belimpð swiðost to godes ðeowum. and
ðinenum. þa ðe fram cildhade clænlice on godes ðeowdome singallice
drohtniað;
 57.136. Ælcum menn gedafenað clænnyss. and swiðost
gehadodum godes ðeowum;
 57.137. Þæt is þæs læwedan mannes clænnys. þæt
he his æwe healde. and alyfedlice for folces eacan bearn gestreone;
 57.139. Þæt is ðæs gehadodan mannes clænnyss þæra
ðe gode þeniað. þæt hi eallunge fram flæsclicum lustum hi
forhabbon. and him gedafenað þæt hi gode gestrynon ða cild þe ða
læwedan menn to ðyssere worulde gestryndon;
 57.142. Gemænes hades preostum is alyfed æfter ðæs
halgan Gregorius tæcinge. þæt hi syferlice sinscipes brucon;
 57.144. Witodlice ðam oðrum þe æt godes weofode þeniað
þæt is mæssepreostum. and diaconum. is eallunge forboden ælc
hæmed;
 57.146. Þreo hund biscopa. and eahtatyne gesetton ðone canon.
þæt nan mæssepreost oððe diacon on his wununge wifhades mann
næbbe. buton hit sy his moder. oððe sweoster. oððe faðu. oððe
modrie;
 57.149. And gif he dearnunga oððe eawunge wifes bruce. þæt
he his hades ðolige;
 57.150. Ne heora nan gerefscire oððe mangunge ne drife. for
ðan ðe hi sind gecorene of woruldmannum to godes teolungum. þæt hi
ðurh hyra lare. and cristendome þæt læwede folc gode gestrynan;
 57.153. We sceolon eallum godes folce samod þa boclican lare
secgan. þæt ðam godum þe hit gehealdan willað ne sy oftogen seo
gastlice deopnyss. and þa ðwyran beon geðreade. þæt hi æt suman
sæle to godes rihte gebugan;
 57.158. Se apostol Petrus hæfde wif and cild. and eac sume ða
oðre apostolas ær hi to cristes lareowdome gecyrdon. ac hi geswicon
flæsclicera lusta and dæda. siððan he hi to ðam apostolican hade
geceas. swa swa petrus to drihtne gecwæð;
 58.161. Efne we forleton ealle ðing. and ðe folgiað;
 58.162. Hwæt wille we furðor ymbe ðis smeagan. buton
þæt se hæfð þa mede ðe hi geearnað. se ðe tobrecð þa
canonican gesetnysse him is bot alyfed. and geswicenys. se ðe on
forgægednysse þurhwunað. he gemet swiðe stiðne dom. on ðam
toweardan life;
 58.167. Gregorius rehte sume bysne be ðam worde ðe drihten
cwæð. þæt seo gode eorðe hire wæstmas forðbrincð on
geðylde;
 58.168. He cwæð þæt he cuðe sumne man on romebyrig. his
nama wæs Seruulus. ðearfa on æhtum. and welig on geearnungum;
 58.170. Se læg bedryda fram cildhade. oð his geendunge;
 58.171. He læg singallice and næfre sittan ne mihte. ne hine
on oðre sidan bewendan. ne his handa to his muðe geræcan;
 58.173. Him ðenode his moder and broðer. and swa hwæt swa
him godes frynd on ælmessan forgeafon. þæt he dælde forð oðrum
ðearfum;
 58.175. Ne cuðe he boclice stafas. ac begeat him halige bec. and
gelaðode him to gelærede menn. and him olæhte þæt hi ðæra
boca andgit singallice him trahtnodon;
 58.178. And he swa becom to ðæra boca andgite. þeah ðe he
sylf nænne stæf ne cuðe;
 58.179. He symle on his legere gode ðancode. and dæges and
nihtes mid lofsangum hine wurðode;
 58.182. Þa ða se tima becom þæt his miccle geðyld wurde
gewuldrod fram gode ða awende seo sarnyss ealra his lima to ðære
heortan;
 58.184. Efne ða ða he ongeat þæt se deað him
genealæhte. þa bæd he ða ælðeodigan weras ðe on cuman hiwe him
mid wunodon. þæt hi astodon and on his forðsiðe heora sealmas sungon;
 58.187. Hwæt ða færlice ða ða he sylf mid þam
ælðeodigum preostum sang. ða clypode he mid micclum ogan. and heora sang
gestilde. and cwæð. Suwiað. Hwæt la. ne gehyre ge hu myrige lofsangas
swegað on heofonum? Efne ða mid þam þe he hlyste ðæs heofonlican
sanges. ða gewat his sawul of ðam geswenctan lichaman. to ecere reste;
 59.192. Þa wearð þæt hus afylled mid wunderlicum
bræðe. swa þæt ealle ða licmenn wurdon afyllede mid ðam wynsumum
stence. and se bræð on heora nosðyrlum ne ateorode. oð þæt se
halga lichama bebyriged wæs;
 59.195. Swa ageaf þes goda mann his wæstm gode þurh
geðyld. for ðan þe he forbær godes swingele swiðe emlice. and
siððan to edleanes æcre becom;
 59.199. Mine gebroðra understandað be ðisum. hwilce beladunge
hæbbe we æt godes dome. gif we asleaciað fram godum weorcum. we ðe
habbað ure hæle and æhta. nu þes lama wædla buton handcræfte
godes beboda gefylde? Ic bidde eow gebroðra. tihtað eower mod to
gecnyrdnysse godra weorca. þæt ge mid geðylde godne wæstm to godes
handa gebringon. þæt ge mid him and his halgum þæt ece lif habban
moton. on ealra worulda woruld;
 59.206. AMEN:

END_TEXT
START_TEXT

ÆCHom II, 7
B1.2.8.
First Sunday in Lent: Godden 1979, 60-66.



 60.1. <foreign> DOMINICA .I. IN QUADRAGESIMA. </foreign> MEN þa leofostan eow
eallum is cuð. þæt ðes gearlica ymryne us gebrincð efne nu þa
clænan tid lenctenlices fæstenes. on ðam we sceolon ure gymeleaste and
forgægednysse urum gastlicum scrifte geandettan. and us mid fæstene. and
wæccum. and gebedum. and ælmesdædum fram synnum aðwean. þæt we
bealdlice mid gastlicere blisse ða easterlican mærsunge Cristes æristes
wurðian moton. and þæs halgan husles þigene mid geleafan underfon. us
to synne forgifennysse. and to gescyldnysse deofellicra costnunga;
 60.10. Witodlice þis feowertigfealde fæsten wæs asteald on
ðære ealdan gecyðnysse. ða ða se heretoga Moyses fæste feowertig
daga and feowertig nihta tosamne. to ði þæt he moste godes . æ.
underfon;
 60.13. Eft siððan se mæra witega Elias eal swa lang
fæsten þurh godes mihte swa swa se oðer gefylde. and siððan he
wearð geferod lichamlice on heofenlicum cræte. to ðam upplican life. and
cymð eft he and Enoch togeanes Antecriste. to ði þæt hi þæs
deofles leasunge mid godes soðfæstnysse oferstælan;
 60.18. Drihten eac on ðære niwan gecyðnysse fæste þurh
his godcundan mihte feowertig daga and nihta. fram eallum eorðlicum
bigleofum;
 60.21. Þus wæs ure lenctenlice fæsten asteald. ac we ne
magon for ure tyddernysse ðillic fæsten þurhteon;
 61.22. Nu is us alyfed þurh lareowa ealdordom. þæt we
dæghwomlice on þyssere lenctenlican tide ure lichaman gereordigan mid
forhæfednysse. and syfernysse. and clænnysse;
 61.25. Stuntlice fæst se lenctenlic fæsten. se ðe on
ðisum clænum timan hine sylfne mid galnysse befylð;
 61.27. Unrihtlic bið þæt se cristena mann flæsclice
lustas gefremme. on ðam timan þe he flæscmettas forgan sceal;
 61.28. Witodlice on eallum tidum gedafenað cristenum mannum
þæt hi gode weorc began. and ælmesdæda. and swa ðeah swiðost on
þisum gemænelicum fæstene;
 61.31. Se ðe on oðrum dagum sleac wære to godnysse. he sceal
huru ðinga on ðisum dagum acucian on godum biggengum;
 61.33. Se ðe ær glædlice mid godum weorcum hine sylfne
geglengde. him gedafenað þæt he nu on ðisum dagum geornlicor mid
weallendre lufe his godnysse gecyðe;
 61.35. Ne bið nan fæsten gode gecweme. buton se mann hine
sylfne fram leahtrum forhæbbe;
 61.38. Beoð gemyndige ðæra twegra worda. þe drihten
cwæð on his godspelle;
 61.39. He cwæð forgyfað. and eow bið forgyfen;
 61.39. Syllað. and eow bið geseald;
 61.40. Þas twa ælmessana cynn us sind to beganne. mid micelre
gecnyrdnysse. þæt we oðrum mannum mid inweardre heortan forgifon. gif hi
awar us geæbiligdon. to ði þæt god us forgyfenysse do ure synna;
 61.43. And uton don þearfum. and wannspedigum sume hiððe ure
goda. þam ælmihtigum gode to wurðmynte. þe hit us alænde. þæt
he us mare on ðam toweardan forgife;
 61.46. Mildheortnyss is synna læcedom. heo alyst fram ðam ecan
deaðe. and ne geðafað us þæt we to forwyrde becumon;
 61.48. Mildheortnys ana gemundað us on ðam micclum dome. gif we
on andwerdum life hi oðrum mannum cyðað;
 62.50. Witodlice ðam bið dom buton mildheortnysse. se ðe nu
oðrum demð buton mildheortnysse;
 62.52. Of rihtwisum gestreonum man sceal ælmessan dælan swa
swa hit awriten is. Arwurða ðinne drihten mid þinum æhtum. and of
ðinum frumwæstmum syle ðearfum;
 62.54. Þa ælmessan þe of reaflace beoð gesealde sind gode
swa gecweme. swilce hwa acwelle oðres mannes cild. and bringe ðam fæder
þæt heafod to lace;
 62.57. God bebyt þæt man ælmessan wyrce. and he forbead
facn. and reaflac;
 62.58. Se unrihtwisa berypð oðre and blissað. eft gif se
ðearfa hine bitt ælmessan. þonne geunrotsað he and awent his neb aweg.
and forgyt þæs witegan cwyde þe cwæð;
 62.61. Se ðe awent his neb fram clypigendum ðearfan. he sylf
clypað eft to gode. and his stemn ne bið gehyred;
 62.62. Ahyld ðin eare to ðæs wædlan bene. þæt god
eft þine stemne gehyre;
 62.63. Dæl of ðam ðe ðe god forgeaf. and þin god beoð
gemenigfylde;
 62.64. Gyf ðu forgymeleasast to dælenne ælmessan. god þe
benæmð þinra goda. and þu belifst siððan wædla;
 62.67. God forgifð ricum welan genihtsumlice. and ðam þearfum
oftihð;
 62.68. Hwi swa? Þæt he afandige ða rican þurh his
ðearfena hafenleaste;
 62.69. God geworhte welegan. and ðearfan. and wolde þæt se
wædla wære afedd þurh ðone rican;
 62.70. God gesette ðone welegan dælere on his godum. hwi sceal
he ðonne his anum geagnian þæt him bam is forgifen? Gif ðu talast to
ðinum geswince þæt þæt ðu hæfst. oððe gif ðu wenst
þæt ðære eorðan wæstmas ðine sind. ðonne cweð se
ælmihtiga wealdend to ðe;
 62.75. Efne nu ic ðe ofteo minne fultum. and hafa ðe þin
geswinc;
 62.76. Ic ofteo mine renscuras. and ic wyrce ðin land
unwæstmbære;
 62.77. Gif þæt land ðin is. se ren is min;
 62.77. Teoh ðu forð renscuras gif þu miht. and gewætera
ðine æceras;
 62.78. Gif ðu mage do þæt sunne scine. þæt ðine
æceras ripion;
 63.80. Witodlice þæt sylfe land þe ðu ðe geagnast. nis
ðin. ac is ðæs ælmihtigan. swa swa se witega cwæð;
 63.81. Seo eorðe and hire gefyllednys is godes;
 63.82. God cwyð eft to ðe;
 63.82. Mine ðearfan lybbað buton ðe. leofa ðu gif ðu mage
buton me;
 63.83. Mine ðearfan habbað ealle ðing gif hi me ænne
habbað;
 63.84. Hwæt hæfst ðu. gif ðu me næfst;
 63.85. Þu hiwast swilce þu ðinum cildum hit sparige. and nast
hwam hit gescyt. swa swa se witega cwæð;
 63.86. On idel swincð se ðe gold hordað. and nat hwam he hit
gegaderað;
 63.87. Þeah ðe þin feoh ne ateorige. ðeah geendað þin
lif ðonne þu læst wenst. swa swa crist sylf cwæð. be sumon rican
menn on his godspelle;
 63.90. He cwæð. Sum welig mann wæs on worulde. and his
wæstmas genihtsumlice þugon;
 63.91. Þa smeade se rica and cwæð. Hwæt do ic la. nu ic
næbbe hwær ic mæge ealle mine wæstmas gegaderian;
 63.93. Eft he cwæð. Ic wille ryman minne bertun. and mine
bernu geeacnian. and ðider gegadrian ealle mine wæstmas. and cweðan to
minre sawle;
 63.95. Min sawul ðu hæfst fela god to manegra geara brice;
 63.96. Gerest ðe nu and et. and drinc. and gewistfulla;
 63.97. Þa cwæð god to ðam rican;
 63.97. Ðu stunta;
 63.97. Nu toniht ðu scealt ðin lif alætan;
 63.98. Hwæs beoð þonne þine teolunga;
 63.98. Swa bið se ðe him sylfum gold hordað. and nis on gode
welig;
 63.100. Efne ðu ondrætst ðe on þam gedale;
 63.100. Ne ondræt ðu ðe to dælenne. þu ðe nast
hwæðer ðu merigenes gebide;
 63.101. Cyð mildheortnysse earmum mannum mid þinum begeate. ne
forlæt se ælmihtiga god ðe. se ðe ðe to dælere gesette;
 63.103. Be ðisum cwæð drihten on his godspelle. Ne behyde ge
eowerne goldhord on eorðan þæt ðær omm. and moððan hit
awestað. and ðeofas adelfað. and forstelað;
 63.106. Ac hordiað eowerne goldhord on heofenum þær ne
cymð to. ne om. ne moððe. ne þeofas ne delfað. ne ne ætbredað;
 63.108. Soðlice ðær ðær þin goldhord is þær
bið þin heorte;
 63.109. Hu mage we urne goldhord on heofonum behydan. buton ðurh
ælmessan;
 64.110. Swa hwæt swa we be anfealdan godes þearfum for his
lufan syllað. he hit us forgylt be hundfealdum. on ðam toweardan life;
 64.113. Gif ealle menn on worulde rice wæron. þonne næfde
seo mildheortnyss nænne stede. þæt seo ælmysse ure synna lig
adwæscte. swa swa hit awriten is;
 64.115. Swa swa wæter adwæscð fyr. swa adwæscð seo
ælmysse synna;
 64.116. Nis nan ðearfa fram ælmesdædum ascyred;
 64.117. Witodlice sum earm wydewe næfde ealra æhta buton
ænne feorðling. þone heo brohte to godes weofode on cristes
andwerdnysse. and he hi ðærrihte mid his halgan muðe geherode and
cwæð;
 64.120. Soð ic eow secge. þæt ðeos earme wydewe brohte
maran lac ðonne ænig oðer mann on ðisum dæge. for ðan ðe heo
brohte eal þæt heo hæfde mid estfullum mode;
 64.122. Eft on oðre stowe cwæð drihten on his godspelle;
 64.123. Swa hwa swa sylð anum ðurstigum menn ceald wæter on
minum naman. ne forlyst he his mede þære dæde;
 64.125. Soðlice ne bið us to ælmessan geteald. gif we ðam
mannum syllað þe heora neode sylfe habbað. for ðan ðe god ne het us
gewelgian ða hæbbendan. ac þæt we ða wædligendan gefultumedon;
 64.129. We willað gyt ænne cwyde þære godspellican
gereccednysse eow gereccan. on þisum ylcum andgite;
 64.130. Drihten spræc ymbe his tocyme. to ðam micclan dome.
and þus cwæð;
 64.131. Witodlice mannes bearn cymð on his mægenðrymme. and
ealle englas samod mid him to ðam micclum dome. þonne sitt he on domsetle
his mægenðrymnysse. and beoð gegaderode ætforan him ealle ðeoda.
and he toscæt hi on twa. swa swa scephyrde toscæt scep fram gatum;
 64.136. Þonne gelogað he ða scep on his swiðran hand. and
ða gæt on his wynstran;
 65.138. We willað eow geswutelian nu ærest. gif eower hwilc
nyte hwæt mannes bearn sy. þæt crist sylf is mannes bearn. se ðe is
anes mannes sunu þære eadigan Marian. on ðære menniscnysse. and seo
menniscnys bið gesewen on ðam dome. þonne he sylf sitt on his domsetle.
and ða rihtwisan on his swiðran hand gesett. and ða synfullan on his
wynstran;
 65.144. Þonne cwyð se cyning Crist to ðam þe on his
swiðran hand standað;
 65.145. Cumað ge gebletsode mines fæder. and geagniað
þæt rice ðe eow gegearcod wæs. fram frimðe middaneardes;
 65.146. Me hingrode. and ge me gereordodon;
 65.147. Me ðyrste. and ge me scencton;
 65.148. Ic wæs cuma. and ge me underfengon on eowerum
gesthusum;
 65.149. Ic wæs nacod. and ge me scryddon;
 65.149. Ic wæs geuntrumod. and ge me geneosodon;
 65.150. Ic wæs on cwearterne. and ge comon to me. and me
gefrefrodon;
 65.151. Ðonne andswariað þa rihtwisan. criste and
cweðað;
 65.152. Drihten. hwænne gesawe we ðe hungrine. and we ðe
gereordodon? Oððe þurstigne. and we ðe scencton? Oððe hwænne
wære ðu cuma. and we ðe underfengon? Oððe hwænne gesawe we ðe
untrumne. oþþe on cwearterne. and we ðe geneosodon? Þonne andwyrd se
cyning ðam rihtwisum þisum wordum;
 65.157. Soð ic eow secge. swa lange swa ge dydon anum þisum
læstan on minum naman. ge hit dydon me sylfum;
 65.160. Ðonne cweð he eft to ðam synfullum. þe on his
wynstran healfe standað;
 65.161. Gewitað fram me ge awyrigedan into ðam ecan fyre. þe
is gegearcod ðam deofle. and his awyrigedum gastum;
 65.163. Me hingrode. and ge me ætes forwyrndon;
 65.163. Me ðyrste. and ge me drincan ne sealdon;
 65.164. Ic wæs cuma. and ge me underfon noldon;
 65.165. Ic wæs nacod. nolde ge me wæda tiðian;
 65.165. Ic wæs untrum. and on cwearterne. nolde ge me
geneosian;
 66.166. Þonne andswariað ða unrihtwisan manfullan;
 66.167. La leof. hwænne gesawe we ðe hungrinne. oþþe
ðurstinne. oððe cuman. oþþe nacodne. oððe geuntrumodne. oþþe
on cwearterne. and we ðe noldon ðenian? Þonne andwerd se cyning him and
cwyð;
 66.171. Soð ic eow secge. swa lange swa ge forwyrndon anum of
ðisum lytlum. and noldon him on minum naman tiðian. swa lange ge me sylfum
his forwyrndon;
 66.174. Þonne farað ða uncystigan. and ða unrihtwisan into
ecere cwicsusle mid deofle. and his awyrigedum englum. and ða rihtwisan
gecyrrað fram ðam dome. into ðam ecan life mid criste. and his gecorenum
englum;
 66.177. Mid þam hi libbað. and rixiað on lichaman and on
sawle. on ealra worulda woruld. amen:

END_TEXT
START_TEXT

ÆCHom II, 8
B1.2.9.
Second Sunday in Lent: Godden 1979, 67-71.



 67.1. <foreign> DOMINICA SECUNDA IN QUADRAGESIMA.</foreign> <foreign>EGressus inde IESUS.
Secessit in partes tyri et sidonis; ET RELIGUA.</foreign> Drihten hælend ðreade mid
wordum þæra Iudeiscra ðwyrnysse. and geleafleaste. and hi mid hospe his
lare forsawon;
 67.4. Þa ferde he ðanon to ðære burhscire þe is gehaten
Tyrus. and to ðære oðre þe is gehaten sidon;
 67.6. And efne ða ferde an Chananeisc wif of ðam gemærum
togeanes ðam hælende. and him to clypode þus cweðende;
 67.8. Dauides bearn. gemiltsa me. min dohtor is yfele fram deofle
gedreht. and awedd;
 67.9. He suwade. and hire nan word ne geandwyrde;
 67.10. Þa genealehton his leorningcnihtas him to. and hine
bædon. La leof forlæt hi. for ðan ðe heo clypað æfter us;
 67.12. Þa andwyrde se hælend. and cwæð;
 67.12. Ne eom ic asend buton to ðam sceapum. Israhela
hiwrædenne. ðe losedon;
 67.14. Mid þam ða com þæt wif. and hi astrehte æt his
fotum. þus cweðende;
 67.15. Drihten leof. help min;
 67.15. He andwyrde;
 67.16. Nis na god þæt man nyme his bearna hlaf. and awurpe
hundum;
 67.17. Þæt wif andwyrde. Gea leof drihten. swa ðeah ða
hwelpas etað of ðam crumum þe feallað of heora hlafordes mysan;
 67.18. Þa andwyrde se hælend þam wife and cwæð;
 67.19. Eala ðu wif. micel is ðin geleafa;
 67.20. Getimige ða swa swa ðu wilt. and ðærrihte of
ðære tide wearð hire dohtor gehæled and gewittig;
 67.22. Þis chananeisce wif wæs of hæðenum folce. and
hæfde getacnunge godes gelaðunge. þe fram hæðenscipe to criste mid
soðum geleafan gebeah. þa ða þa Iudeiscan hine forleton;
 68.25. Þæt wif wæs afaren fram gemærum hire eðeles.
for ðan þe heo forlet ða ealdan gedwyld hire hæðenscipes. and mid
geleaffullum mode þone soðan hælend gesohte. to biddenne hire wodan
dehter gesundfulnysse;
 68.29. Heo clypode;
 68.29. Dauides bearn. gemiltsa me. min dohtor is yfele fram deofle
gedreht;
 68.30. Hit wæs soðlice swa gedon. ac seo dohtor þe on wodum
dreame læg dweligende. getacnode þæra hæðenra manna sawle. ðe
wæron yfele þurh deofol gedrehte. ða ða hi ne cuðon heora scyppend.
ac gelyfdon on deofolgyldum;
 68.34. Seo moder cwæð dauides bearn gemiltsa min. and godes
gelaðung seo ðe is ure moder gelyfð. þæt crist is dauides bearn on
þære menniscnysse. and heo bitt us miltsunge æt him. for ðan ðe he
is god ælmihtig ure alysend;
 68.37. Æfter ðeawlicum andgite se ðe leahtras begæð
deofle to gecwemednysse his scyppende on teonan. his dohtor is untwylice awedd.
for ðan ðe his sawul is ðurh deofol gedreht. ac him is neod þæt he
his agene wodnysse tocnawe. and mid geleafan æt godes halgum þingunge
bidde. and mid micelre anrædnysse drihtnes fet gesece. biddende þæt he
his sawle fram ðam wodan dreame ahredde. swa swa he dyde þæt chananeisce
mæden;
 68.45. He ne andwyrde ðam wife æt fruman na for modignysse. ac
he nolde his cwyde awendan ðurh ðone þe he bead his leorningcnihtum ær
his ðrowunge þus cweðende;
 68.47. Ne fare ge on hæðenra manna wege. and on Samaritaniscra
burgum ne becume ge. he nolde syllan intingan þam Iudeiscum þæt he hi
forsawe. ðe godes .æ. heoldon. and þæt hæðene folc him to getuge
þe deofolgild beeodon;
 68.51. Nu suwade crist æt fruman wið þæs wifes clypunge.
for ðan ðe he ða liflican bodunge on his andwerdnysse hæðenum leodum
bedigelode;
 68.53. Witodlice æfter his æriste of deaðe he bebead his
apostolum þus cweðende;
 68.54. Farað. and lærað. ealle ðeoda. and fulliað hi on
naman þæs ælmihtigan fæder. and his suna. and þæs halgan
gastes. and lærað hi þæt hi healdon ealle ða ðing þe ic eow
bebead;
 69.58. Cristes leorningcnihtas to him genealæhton. and ðam
wife to him geðingodon. þus cweðende;
 69.59. La leof. forlæt hi. for ðan ðe heo clypað æfter
us;
 69.60. Swilce hi cwædon forlæt ðone gylt. and forgif hire
þine miltsunge. for ðan ðe heo urne fultum mid inweardre heortan sehð;
 69.62. Ne clypode heo synderlice to Petre. ne heo ne namode
Andream. ne heora nænne synderlice. ac eal þæt apostolice werod samod
mid micelre anrædnysse bæd. þæt hi to ðam mildheortan hælende
hire geðingodon;
 69.66. Drihten andwyrde his apostolum mid þisum wordum. and
cwæð;
 69.67. Ne eom ic asend buton to ðam sceapum israhela
hiwrædene. þe losodon;
 69.68. Soðlice se ælmihtiga fæder asende his ancennedan
sunu. mid soðre menniscnysse befangenne to ðam Iudeiscum folce. þæt hi
sceoldon ærest gif hi woldon to fulluhte bugan. ðurh cristes lare;
 69.71. Him gedafenode þæt hi ærest on crist gelyfdon. for
ðan ðe hi heoldon þa ealdan .æ. and hæfdon cyððe to gode fram
ealdum dagum. ða bodade crist þurh hine sylfne ðam anum folce. and of
ðam his apostolas geceas. and fela oðre gecorene halgan;
 69.75. Ac ða ða he geseah þæt se mæsta dæl ðære
ðeode his lare forsawon. and sume eac ymbe his lif syrwdon. ða forlet he hi
on heora geleafleaste. and geceas ða hæðenan leoda þe geond ealne
middaneard on deofolgyldum gelyfdon oð þæt;
 69.80. Þæt wif com. and hi astrehte ætforan drihtne. þus
cweðende;
 69.81. Drihten leof help min;
 69.81. Þreo halige mægnu we gehyrað be ðisum wife on
ðissere rædinge. þæt is geleafa. and geðyld. and eadmodnyss;
 69.83. Geleafan heo hæfde for ðan ðe heo gelyfde þæt
drihten mihte hire aweddan dohtor gehælan;
 69.84. Geðyld heo hæfde. ða ða heo forsewen wæs. and
swa ðeah anrædlice on hire benum þurhwunade;
 69.86. Eadmod heo wæs. ða ða heo hi sylfe to hwelpum
geemnette;
 69.88. Drihten cwæð to ðam wife. Nis na god þæt man
nime his bearna hlaf. and wurpe hundum;
 70.89. Þæt israhela folc wæs gyo geteald to godes bearnum.
and hæðen folc geond ealle woruld to hundum. for heora fulum ðeawum;
 70.91. Nu is seo endebyrdnys þæra namena awend. mid ðam
geleafan;
 70.92. Hi sind gehatene hundas. and we scep;
 70.93. Witodlice se witega cwæð be cristes ehterum. ðe hine
acwealdon;
 70.94. Fela hundas me ymbe eodon;
 70.94. Se witega þurh godes gast het ða Iudeiscan cristes
slagan hundas. þe hine mid facenfullum mode ymbe eodon;
 70.96. Eft crist sylf cwæð be us. Ic hæbbe oðre scep.
þa ðe ne sind of ðyssere eowde. and ða ic sceal lædan. and hi
gehyrað mine stemne;
 70.99. Þæt wif cwæð to criste;
 70.99. Gea leof drihten;
 70.99. Swa ðeah ða hwelpas etað of ðam crumon. þe
feallað of heora hlafordes mysan;
 70.101. Swiðe getacnigendlice spræc þis wif;
 70.101. Witodlice seo myse is seo boclice lar. seo ðe us
ðenað lifes hlaf;
 70.102. Be ðære mysan cwæð se witega;
 70.103. Drihten þu gegearcodest mysan on minre gesihðe.
togeanes ðam þe me gedræfdon;
 70.104. Soðlice æfter gastlicum andgite. þa hwelpas etað
ða cruman þe of heora hlafordes beode feallað. þonne ða ðeoda þe
on hæðenscipe ær lagon. nu sind mid geleafan to heora scyppende
gebigede. and þære gastlican lare haligra gewrita brucað;
 70.108. We hedað þæra crumena ðæs hlafes. and ða
Iudeiscan gnagað þa rinde. for ðan ðe we understandað þæt
gastlice andgit þæra boca. and hi rædað þa stæflican
gereccednysse buton andgite;
 70.112. Ealle heora bec ðe se heretoga moyses. oððe witegan
be godes dihte gesetton. ealle hi sprecað ymbe cristes menniscnysse. and ymbe
cristenra manna lif mid digelum andgite. and ða Iudeiscan ne hedað na mare.
buton ðære stæflican gereccednysse;
 70.116. We cristene men soðlice licgað under godes mysan. and
etað þa cruman his gastlican lare. for ðan ðe we sind eadmodlice mid
lichaman and mid sawle godcundlicum spræcum underðeodde. to gefyllenne his
beboda. þæt he us his behat gelæste;
 70.120. Drihten andwyrde. þam chananeiscum wife. and cwæð;
 70.121. Eala ðu wif. micel is ðin geleafa. Getimige ðe swa
swa ðu wylt;
 70.122. And hire dohtor wearð þa gehæled of ðære tide;
 70.122. For ðam micclum geleafan þære meder. forlet se
deofol ða dohtor;
 71.123. Mid ðam is geseald bysen urum fulluhte. þæt ða
unsprecendan cild beoð gehealdene on ðam fulluhte ðurh geleafan þæs
fæder. and ðære moder. and þæs foresprecendan godfæder. ðeah
ðe þæt cild nyten sy;
 71.127. Cristenra manna geleafan hæfð se ælmihtiga god mid
manegum tacnum gewurðod. þurh his halgan. ærest on heora life. and
siððan æt heora halgum byrgenum. þam sy wuldor and wurðmynt. A. on
ecnysse. Amen:

END_TEXT
START_TEXT

ÆCHom II, 9
B1.2.10.
Gregory: Godden 1979, 72-80.



 72.1. <foreign> 4. IDUS MARTII. SANCTI GREGORII PAPE. URBIS ROMANE
INCLITUS. </foreign> GREGORIUS se halga papa. Engliscre ðeode apostol. on ðisum
andwerdan dæge æfter menigfealdum gedeorfum. and halgum gecnyrdnyssum.
Godes rice gesæliglice astah;
 72.3. He is rihtlice engliscre ðeode Apostol. for ðan ðe he
þurh his ræd. and sande us fram deofles biggengum ætbræd. and to
godes geleafan gebigde;
 72.6. Manega halige bec cyðað his drohtnunge and his halige
lif. and eac historia anglorum ða ðe ælfred cyning of ledene on englisc
awende. Seo boc sprecð genoh swutelice be ðisum halgan were;
 72.9. Nu wylle we sum ðing scortlice eow be him gereccan. for
ðan ðe seo foresæde boc nis eow eallum cuð. þeah ðe heo on englisc
awend sy;
 72.12. Þes eadiga papa Gregorius wæs of æðelborenre
mægðe. and eawfæstre acenned;
 72.13. Romanisce witan wæron his magas;
 72.13. His fæder hatte Gordianus. and felix se eawfæsta papa
wæs his fifta fæder;
 72.15. He wæs swa swa we cwædon for worulde æðelboren.
ac he oferstah his æðelborennysse mid halgum ðeawum. and mid godum
weorcum geglengde;
 72.17. Gregorius is Grecisc nama. se sweigð on ledenum gereorde
<foreign>Vigilantius.</foreign> þæt is on englisc wacolre;
 72.19. He wæs swiðe wacol on godes bebodum. ða ða he sylf
herigendlice leofode. and he wacollice ymbe manegra ðeoda þearfe hogode.
and him lifes weig geswutelode;
 73.22. He wæs fram cildhade on boclicum larum getyd. and he on
ðære lare swa gesæliglice ðeah. þæt on ealre Romana byrig næs
nan his gelica geðuht;
 73.24. He gecneordlæhte æfter wisra lareowa gebysnungum. and
næs forgyttol. ac gefæstnode his lare on fæsthafelum gemynde;
 73.26. He hlod ða mid þurstigum breoste ða flowendan lare.
ðe he eft æfter fyrste mid hunigswettre þrotan þæslice bealcette;
 73.28. On geonglicum gearum. ða ða his geogoð æfter
gecynde woruldðing lufian sceolde. þa ongann he hine sylfne to gode
geðeodan. and to eðele þæs upplican lifes. mid eallum gewilnungum
orðian;
 73.32. Witodlice æfter his fæder forðsiðe. he arærde
six munuclif on Sicilia lande. and þæt seofoðe binnon romanaburh
getimbrode. on ðam he sylf regollice under abbodes hæsum drohtnode;
 73.35. Þa seofon mynstru he gelende mid his agenum. and
genihtsumlice to dæghwomlicum bigleofan gegodode;
 73.36. Þone ofereacan his æhta he aspende on godes þearfum.
and ealle his woruldlican æðelborennysse. to heofonlicum wuldre awende;
 73.38. He eode ær his gecyrrednysse geond romanaburh mid
pællenum gyrlum. and scinendum gymmum. and readum golde gefrætewod. ac
æfter his gecyrrednysse he ðenode godes ðearfum. he sylf ðearfa. mid
wacum wæfelse befangen;
 73.42. Swa fulfremedlice. he drohtnode on anginne his
gecyrrednysse. swa þæt he mihte ða gyu beon geteald on fulfremedra
halgena getele;
 73.44. He lufode forhæfednysse on mettum. and on drence. and
wæccan on syndrigum gebedum;
 73.46. Þærtoeacan he ðrowade singallice untrumnyssa. and swa
he stiðlicor mid andwerdum untrumnyssum ofsett wæs. swa he geornfullicor
þæs ecan lifes gewilnode;
 73.49. Þa undergeat se papa þe on ðam timan þæt
apostolice setl gesæt. hu se eadiga gregorius on halgum mægnum ðeonde
wæs. and he ða hine of ðære munuclican drohtnunge genam. and him to
gefylstan gesette. on diaconhade geendebyrdne;
 74.53. Ða gelamp hit æt sumum sæle. swa swa gyt foroft
deð. þæt englisce cypmenn brohton heora ware to romanabyrig. and
Gregorius eode be ðære stræt to ðam engliscum mannum heora ðing
sceawigende;
 74.56. Þa geseah he betwux ðam warum. cypecnihtas gesette. þa
wæron hwites lichaman. and fægeres andwlitan menn. and æðellice
gefexode;
 74.59. Gregorius ða beheold þæra cnapena wlite. and befran
of hwilcere þeode hi gebrohte wæron;
 74.60. Þa sæde him man þæt hi of engla lande wæron.
and þæt ðære ðeode mennisc swa wlitig wære;
 74.62. Eft ða gregorius befran. hwæðer þæs landes folc
cristen wære. ðe hæðen;
 74.63. Him man sæde. þæt hi hæðene wæron;
 74.64. Gregorius ða of innweardre heortan langsume siccetunge
teah. and cwæð;
 74.65. Walawa. þæt swa fægeres hiwes menn. sindon ðam
sweartan deofle underðeodde;
 74.66. Eft he axode hu ðære ðeode nama wære. þe hi of
comon;
 74.67. Him wæs geandwyrd. þæt hi angle genemnode wæron;
 74.68. Þa cwæð he. rihtlice hi sind Angle gehatene. for
ðan ðe hi engla wlite habbað. and swilcum gedafenað þæt hi on
heofonum engla geferan beon;
 74.70. Gyt ða Gregorius befran. hu ðære scire nama wære.
þe ða cnapan of alædde wæron;
 74.72. Him man sæde. þæt ða scirmen wæron dere
gehatene;
 74.73. Gregorius andwyrde. Wel hi sind dere gehatene. for ðan
ðe hi sind fram graman generode. and to cristes mildheortnysse gecygede;
 74.75. Gyt ða he befran. Hu is ðære leode cyning gehaten?
Him wæs geandswarod þæt se cyning ælle gehaten wære;
 74.77. Hwæt ða Gregorius gamenode mid his wordum to ðam
naman. and cwæð;
 74.78. Hit gedafenað þæt alleluia sy gesungen on ðam
lande. to lofe þæs ælmihtigan scyppendes;
 74.81. Gregorius ða sona eode to ðam papan þæs apostolican
setles. and hine bæd þæt he angelcynne sume lareowas asende. ðe hi to
criste gebigdon. and cwæð þæt he sylf gearo wære. þæt weorc
to gefremmenne mid godes fultume. gif hit ðam papan swa gelicode;
 75.85. Þa ne mihte se papa þæt geðafian. þeah ðe he
eall wolde. for ðan ðe ða romaniscan ceastergewaran noldon geðafian
þæt swa getogen mann and swa geðungen lareow þa burh eallunge forlete.
and swa fyrlen wræcsið gename;
 75.89. Æfter ðisum gelamp þæt micel manncwealm becom ofer
ðære romaniscan leode. and ærest ðone papan Pelagium gestod. and
buton yldinge adydde;
 75.91. Witodlice æfter ðæs papan geendunge. swa micel
cwealm wearð þæs folces. þæt gehwær stodon aweste hus geond þa
burh. buton bugigendum;
 75.93. Þa ne mihte swa ðeah seo romana burh buton papan wunian.
ac eal folc ðone eadigan Gregorium to ðære geðincðe anmodlice
geceas. þeah ðe he mid eallum mægne wiðerigende wære;
 75.96. Gregorius ða asende ænne pistol to ðam casere
Mauricium. se wæs his gefædera. and hine halsode. and micclum bæd.
þæt he næfre ðam folce ne geðafode. þæt he mid þæs
wurðmyntes wuldre geuferod wære. for ðan ðe he ondred þæt he
ðurh ðone micclan had on woruldlicum wuldre þe he ær awearp æt
sumum sæle bepæht wurde;
 75.102. Ac ðæs caseres heahgerefa Germanus gelæhte ðone
pistol æt Gregories ærendracan. and hine totær. and siððan cydde
þam casere þæt þæt folc Gregorium to papan gecoren hæfde;
 75.105. Mauricius ða se casere þæs gode ðancode. and hine
gehadian het;
 75.106. Hwæt ða gregorius fleames cepte. and on dymhofon
ætlutode. ac hine man gelæhte. and teah to Petres cyrcan. þæt he
ðær to papan gehalgod wurde;
 75.109. Gregorius ða ær his hadunge. þæt romanisce folc
for ðam onsigendum cwealme. ðisum wordum to bereowsunge tihte;
 75.111. Mine gebroðra þa leofostan us gedafenað þæt we
godes swingle þe we on ær towearde ondrædan sceoldon. þæt we huru
nu. andwerde and afandode ondrædan;
 75.113. Geopenige ure sarnys us infær soðre gecyrrednysse. and
þæt wite ðe we ðrowiað tobrece ure heortan heardnysse;
 76.115. Efne nu ðis folc is mid swurde þæs heofonlican
graman ofslegen. and gehwilce ænlipige sind mid færlicum slihte aweste;
 76.117. Ne seo adl ðam deaðe ne forestæpð. ac ge geseoð
þæt se sylfa deað þære adle yldinge forhradað;
 76.118. Se geslagena bið mid deaðe gegripen. ær ðan ðe
he to heofungum soðre behreowsunge gecyrran mæge;
 76.120. Hogiað for ði. hwilc se becume ætforan gesihðe
þæs strecan deman. se ðe ne mæg þæt yfel bewepan ðe he
gefremode;
 76.123. Gehwilce eorðbugigende sind ætbrodene. and heora hus
standað aweste;
 76.124. Fæderas and moddru bestandað heora bearna lic. and
heora yrfenuman him sylfum to forwyrde forestæppað;
 76.126. Uton eornostlice fleon to heofunge soðre dædbote. þa
hwile ðe we moton. ær ðan þe se færlica slege us astrecce;
 76.127. Uton gemunan swa hwæt swa we dweligende agylton. and
uton mid wope gewitnian. þæt þæt we manfullice adrugon;
 76.129. Uton forhradian godes ansyne on andetnysse. swa swa se
witega us manað;
 76.131. Uton ahebban ure heortan mid handum to gode. þæt is
þæt we sceolon ða gecnyrdnysse ure bene mid geearnunge godes weorces
uparæran;
 76.133. He forgifð truwan ure forhtunge. se ðe þurh his
witegan clypað. Nylle ic þæs synfullan deað. ac ic wille þæt he
gecyrre. and lybbe;
 76.136. Ne geortruwige nan man hine sylfne for his synna
micelnysse. witodlice ða ealdan gyltas niniueiscre ðeode. ðreora daga
bereowsung adilegode. and se gecyrreda sceaða on his deaðes cwyde. þæs
ecan lifes mede geearnode;
 76.139. Uton awendan ure heortan. hrædlice bið se dema to urum
benum gebiged. gif we fram urum ðwyrnyssum beoð gerihtlæhte;
 76.141. Uton standan mid gemaglicum wopum ongean ðam onsigendum
swurde. swa miccles domes;
 76.143. Soðlice gemagnys is þam soðan deman gecweme. þeah
ðe heo mannum unðancwurðe sy. for ðan ðe se arfæsta. and se
mildheorta god wile þæt we mid gemaglicum benum his mildheortnysse ofgan.
and he nele swa micclum swa we geearniað us geyrsian;
 76.147. Be ðisum he cwæð þurh his witegan;
 76.147. Clypa me on dæge ðinre gedrefednysse. and ic ðe
ahredde. and ðu mærsast me;
 77.149. God sylf is his gewita. þæt he miltsian wile him to
clypigendum. se ðe manað þæt we him to clypian sceolon;
 77.151. For ðy mine gebroðra þa leofostan. uton gecuman on
ðam feorðan dæge þysre wucan on ærnemerigen and mid estfullum mode
and tearum singon seofonfealde Lætanias. þæt se streca dema us gearige.
þonne he gesihð þæt we sylfe ure gyltas wrecað;
 77.156. Eornostlice ða ða micel menigu ægðer ge
preosthades ge munuchades menn. and þæt læwede folc æfter ðæs
eadigan gregories hæse on þone wodnesdæg to ðam seofonfealdum
letanium gecomon. to ðam swiðe awedde se foresæda cwealm. þæt
hundeahtatig manna on ðære anre tide feallende of life gewiton. ða hwile
þe þæt folc ða letanias sungon;
 77.161. Ac se halga sacerd ne geswac þæt folc to manigenne
þæt hi ðære bene ne geswicon. oð þæt godes miltsung þone
reðan cwealm gestilde;
 77.164. Hwæt ða gregorius siððan he papanhad underfeng.
gemunde hwæt he gefyrn Angelcynne gemynte. and ðærrihte þæt
luftyme weorc gefremode;
 77.166. He na to ðæs hwon ne mihte þone romaniscan
biscopstol eallunge forlætan. ac he asende oðre bydelas geðungene godes
ðeowan to ðysum iglande. and he sylf micclum mid his benum and tihtingum
fylste. þæt ðæra bydela bodung forðgenge. and gode wæstmbære
wurde;
 77.170. Þæra bydela naman sind þus gecigede. AUGUSTINUS.
MELLITUS. LAURENTIUS. PETRUS. IOHANNES. IUSTUS. ðas lareowas asende se eadiga
papa Gregorius mid manegum oðrum munecum to angelcynne. and hi ðisum wordum
to ðære fare tihte;
 77.175. Ne beo ge afyrhte ðurh geswince þæs langsuman
færeldes. oððe þurh yfelra manna ymbespræce. ac mid ealre
anrædnysse and wylme þære soðan lufe þas ongunnenan ðing þurh
godes fultum gefremmað;
 77.178. And wite ge þæt eower med on ðam ecum edleane swa
miccle mare bið. swa micclum swa ge mare for godes willan swincað;
 77.180. Gehyrsumiað eadmodlice on eallum ðingum Augustine.
þone ðe we eow to ealdre gesetton. hit fremað eowerum sawlum. swa hwæt
swa ge be his mynegunge gefyllað;
 78.183. Se ælmihtiga god þurh his gife eow gescylde. and
geunne me þæt ic mote eoweres geswinces wæstm on ðam ecan eðele
geseon. swa þæt ic beo gemet samod on blisse eoweres edleanes. ðeah ðe
ic mid eow swincan ne mæge. for ðon ðe ic wille swincan;
 78.188. Augustinus ða mid his geferum þæt sind gerehte
feowertig wera. ferde be gregories hæse. oð þæt hi to ðisum iglande
gesundfullice becomon;
 78.190. On ðam dagum rixode æþelbyrht cyning on
cantwarebyrig riclice. and his rice wæs astreht fram ðære micclan ea
humbre. oð suð sæ;
 78.192. Augustinus hæfde genumen wealhstodas of francena rice.
swa swa Gregorius him bebead. and he ðurh ðæra wealhstoda muð þam
cyninge. and his leode godes word bodade. hu se mildheorta hælend mid his
agenre ðrowunge þysne scyldigan middaneard alysde. and geleaffullum mannum
heofonan rices infær geopenode;
 78.198. Þa andwyrde se cyning æðelbriht Augustine. and
cwæð þæt he fægere word and behat him cydde. and cwæð
þæt he ne mihte swa hrædlice þone ealdan gewunan ðe he mid
angelcynne heold forlætan. cwæð þæt he moste freolice ða
heofonlican lare his leode bodian. and þæt he him and his geferan
bigleofan ðenian wolde. and forgeaf him ða wununge on cantwarebyrig. seo
wæs ealles his rices heafodburh;
 78.205. Ongann ða Augustinus mid his munecum to geefenlæcenne
þæra apostola lif mid singalum gebedum. and wæccan. and fæstenum
gode ðeowigende. and lifes word þam ðe hi mihton bodigende. ealle
middaneardlice ðing swa swa ælfremede forhogigende. ða þing ana þe
hi to bigleofan behofedon underfonde. be ðam ðe hi tæhton sylfe
lybbende. and for ðære soðfæstnysse ðe hi bodedon. gearowe wæron
ehtnysse to ðoligenne. and deaðe sweltan gif hi ðorfton;
 78.212. Hwæt ða gelyfdon forwel menige. and on godes naman
gefullode wurdon. wundrigende þære bilewitnysse heora unscæððigan
lifes. and swetnysse heora heofonlican lare;
 79.216. Ða æt nextan gelustfullode ðam cyninge
æðelbrihte heora clæne lif. and heora wynsume behat. þa soðlice
wurdon mid manegum tacnum geseðde. and he ða gelyfende wearð gefullod.
and micclum ða cristenan gearwurðode. and swa swa heofonlice ceastergewaran
lufode;
 79.220. Nolde swa ðeah nænne to cristendome geneadian. for
ðan ðe he ofaxode. æt ðam lareowum his hæle þæt cristes
ðeowdom ne sceal beon geneadad. ac sylfwilles;
 79.223. Ongunnon ða dæghwomlice forwel menige efstan to
gehyrenne ða halgan bodunge. and forleton heora hæðenscipe. and hi sylfe
geðeoddon cristes gelaðunge on hine gelyfende;
 79.226. Betwux ðisum gewende Augustinus ofer sæ. to ðam
ercebiscope Etherium. and he hine gehadode angelcynne to ercebiscope. swa swa
him gregorius ær gewissode;
 79.228. Augustinus ða gehadod cyrde to his biscopstole. and
asende ærendracan to rome and cydde ðam eadigan gregorie þæt
angelcynn cristendom underfeng. and he eac mid gewritum fela ðinga befran. hu
him to drohtnigenne wære betwux ðam nighworfenum folce;
 79.232. Hwæt ða gregorius micclum gode ðancode. mid
blissigendum mode þæt angelcynne swa gelumpen wæs swa swa he sylf
geornlice gewilnode. and sende eft ongean ærendracan to ðam geleaffullum
cyninge æþelbrihte mid gewritum and menigfealdum lacum. and oðre gewritu
to augustine mid andswarum ealra ðæra ðinga þe he hine befran. and
hine eac ðisum wordum manode;
 79.239. Broðer min se leofosta. ic wat þæt se ælmihtiga
god fela wundra þurh ðe þære ðeode ðe he geceas geswutelað.
þæs ðu miht blissigan. and eac ðe ondrædan;
 79.241. Þu miht blissigan gewisslice þæt ðære ðeode
sawla þurh ða yttran wundra beoð getogene to ðære incundan gife;
 79.243. Ondræd ða swa ðeah. þæt ðin mod ne beo ahafen
mid dyrstignysse on ðam tacnum þe god ðurh ðe gefremað. and þu
ðonon on idelum wuldre befealle wiðinnan. þonon ðe ðu wiðutan on
wurðmynte ahafen bist;
 80.247. Gregorius asende eac augustine halige lac. on
mæssereafum. and on bocum. and ðæra apostola. and martyra reliquias
samod. and bebead þæt his æftergengan symle ðone pallium. and ðone
ercehad æt ðam apostolican setle. romaniscre gelaðunge feccan sceoldon;
 80.251. Augustinus gesette æfter ðisum biscopas of his geferum
gehwilcum burgum on engla ðeode. and hi on godes geleafan ðeonde
ðurhwunodon. oð ðisum dægðerlicum dæge;
 80.254. Se eadiga gregorius gedihte manega halige trahtbec. and mid
micelre gecnyrdnysse godes folc to ðam ecan life gewissode. and fela wundra
on his life geworhte. and wuldorfullice þæs papan setles geweold.
ðreottyne gear. and six monðas. and tyn dagas. and siððan on ðisum
dæge gewat to ðam ecan setle heofenan rices. on ðam he leofað mid gode
ælmihtigum. a. on ecnesse Amen:

END_TEXT
START_TEXT

ÆCHom II, 10
B1.2.11.
Cuthbert: Godden 1979, 81-91.



 81.1. <foreign> 13 KALENDAS APRILIS. DEPOSITIO SANCTI CUTHBERHTI EPISCOPI.</foreign>
CUTHBERHTUS se halga biscop scinende on manegum geearnungum and healicum
geðincðum. on heofenan rice mid þam ælmihtigum scyppende on ecere
blisse rixiende wuldrað;
 81.3. Beda se snotera engla ðeoda lareow þises halgan lif.
endebyrdlice mid wulderfullum herungum. ægðer ge æfter anfealdre
gereccednysse. ge æfter leoðlicere gyddunge awrat;
 81.7. Us sæde soðlice beda. þæt se eadiga Cuðberhtus
ða ða he wæs eahta wintre cild. arn swa swa him his nytenlice yld tihte
plegende mid his efenealdum. Ac se ælmihtiga god wolde styran þære
nytennysse his gecorenan cuðberhtes þurh mynegunge gelimplices lareowes.
and asende him to an ðrywintre cild. þæt hit his dyslican plegan mid
stæððigum wordum wislice ðreade;
 81.13. Soðlice þæt foresæde ðrywintre cild. þone
gæmnigendan cuðberhtum befran;
 81.14. To hwi underþeodst þu ðe sylfne þisum ydelum plegan.
þu ðe eart fram gode gehalgod mid roderlicum wurðmynte? Ne gedafenað
biscope þæt he beo on dædum folces mannum gelic;
 81.17. Geswic la leof swa unðæslices plegan. and geðeod þe
to gode. ðe ðe to biscope his folce geceas. þam ðu scealt heofonan
rices infær geopenian;
 81.19. Hwæt ða cuthberhtus þa gyt mid his plegan forð arn.
oð þæt his lareow mid biterum tearum dreoriglice wepende ealra ðæra
cildra plegan færlice gestilde;
 81.22. Witodlice eall se cildlice heap wolde þæs anes cildes
dreorignysse gefrefrian. ac hi ealle ne mihton mid heora frofre his
dreorignysse adwæscan. ær ðan þe cuðberhtus hit mid arfæstum
cossum gegladode. and he sylf siððan æfter þæs cildes mynegunge. on
healicere stæððignysse symle ðurhwunode;
 82.28. Æfter ðisum wearð þæs eadigan cuðberhtes cneow
mid heardum geswelle alefed. swa þæt he mid criccum his feðunge
underwreðode;
 82.30. Þa gesæt he sume dæge under sunnbeame ana on
sundran. and his sceancan beðode. him com ða ridende to sum arwurðe ridda
sittende on snawhwitum horse. and he sylf mid hwitum gyrlum befangen wæs.
and he ðone halgan mid gesibsumum wordum swæslice grette. biddende
þæt he him dægwistes gedafenlice tiðode;
 82.35. Cuðberhtus ða to ðam engle anmodlice cwæð;
 82.36. Ic wolde ðine ðenunge sylf nu gearcian. gif ic me mid
feðunge ferian mihte;
 82.37. Min adlige cneow is yfele gehæfd. þæt ne mihte nan
læcewyrt awiht geliðian. ðeah ðe heo gelome to geled wære;
 82.39. Þa gelihte se cuma. and his cneow grapode. mid his
halwendum handum and het hine geniman hwætene smedeman. and on meolce
awyllan. and swa mid ðære hætan þæt toðundene lim gewriðan.
and æfter ðisum wordum his hors bestrad. on ðam siðfæte ðe he
ðider com aweg ferende;
 82.44. Hwæt ða cuðberhtus æfter þæs engles lare his
cneow beðode. and he sona gesundfull his færeldes breac. and ongeat
þæt god þurh his engel hine geneosode. se ðe giu ær þone blindan
Tobian ðurh his heahengel Raphahel mihtelice onlihte;
 82.48. Eft se halga cuðberhtus ða ða he wacode mid
hyrdemannum on felda on his geogoðe. geseah heofonas opene. and englas
gelæddon Aidanes biscopes sawle mid micclum wuldre into þære
heofonlican myrhðe;
 82.51. Hwilon eac cuðberhtus ferde geond land bodigende godes
geleafan. ða for unwedre gecyrde he to sumes hyrdes cytan. þe stod weste on
ðam westene ðe he oferferde. and getigde his hors ðær binnon;
 82.54. Ða mid ðam þe he his gebedu sang. ða tær þæt
hors þæt ðæc of ðære cytan hrofe. and þær feoll adune
swilce of ðam hrofe wearm hlaf mid his syflinge;
 82.57. He ða geðancode gode þære sande. and mid þære
hine sylfne gereordode;
 82.59. Se eadiga cuþberhtus æfter ðisum ealle woruldðing
eallunge forlet. and mid halgum ðeawum hine sylfne to munuclife geðeodde.
and he hrædlice siððan he munuc wæs wearð geset cumena ðen.
þæt he cumena huses gymde. and mynsterlicum cumum geðensum wære;
 83.63. Þa æt sumon sæle on wintres dæge him com to godes
engel on cuman hiwe. and cuðberhtus hine mid ealre cumliðnysse underfeng;
 83.65. Þa gecyrde he ut ymbe þæs cuman ðenunge. ac he ne
gemette nænne cuman ða ða he inn com. ac lagon ðry heofenlice hlafas
on lilian beorhtnysse scinende. and on hrosan bræðe stymende. and on
swæcce swettran þonne beona hunig;
 83.69. Þa sceawode se halga cuðberhtus on ðam snawe
gehwær. hwyder se cuma siðigende ferde. ac ða ða he nane fotswaðe on
þam snawe ne geseah. ða ongeat he þæt se cuma wæs engel and na
mann. se ðe ðone heofenlican fodan him brohte. and ðæs eorðlican ne
rohte;
 83.74. Þes foresæda halga wer wæs gewunod þæt he wolde
gan on niht to sæ. and standan on ðam sealtan brymme oð his swyran.
syngende his gebedu;
 83.76. Þa on sumere nihte hlosnode sum oðer munuc his
færeldes. and mid sleacrre stalcunge his fotswaðum filigde. oð þæt
hi begen to sæ becomon;
 83.78. Ða dyde cuþberhtus swa his gewuna wæs. sang his
gebedu on sælicere yðe. standende oð þone swyran. and syððan his
cneowa on ðam ceosle gebigde. astrehtum handbredum to heofenlicum rodore;
 83.81. Efne ða comon twegen seolas of sælicum grunde. and hi
mid heora flyse his fet drygdon. and mid heora blæde his leoma beðedon.
and siððan mid gebeacne his bletsunge bædon. licgende æt his foton on
fealwun ceosle;
 83.85. Þa cuðberhtus ða sælican nytenu on sund asende. mid
soðre bletsunge. and on merigenlicere tide mynster gesohte;
 83.87. Wearð þa se munuc micclum afyrht. and adlig on
ærnemerigen. hine geeadmette to ðæs halgan cneowum. biddende þæt
he his adl eallunge afligde. and his fyrwitnysse fæderlice miltsode;
 83.90. Se halga ða sona andwyrde. Ic ðinum gedwylde dearnunge
miltsige. gif ðu ða gesihðe mid swigan bediglast. oð þæt min sawul
heonon siðige. of andwerdum life gelaðod to heofonan;
 83.93. Cuðberhtus ða mid gebede his sceaweres seocnysse
gehælde. and his fyrwites ganges gylt forgeaf;
 84.95. Fela wundra wurdon geworhte ðurh ðone halgan cuðberht.
ac we wyllað for sceortnysse sume forsuwian. ðy læs ðe ðeos racu eow
to lang ðince;
 84.97. Witodlice cuþberhtus ferde swa swa his gewuna wæs. ymbe
geleaffulre bodunge. þæt he ðam ungelæredum folce. lifes weig
tæhte;
 84.99. Þa fleah sum earn ætforan him on siðe. and he his
geferan befrinan ongann. hwa hi to ðam dæge afedan sceolde;
 84.101. Ða cwæð his gefera þæt he gefyrn smeade.
hwær hi bigleofan biddan sceoldon. ða ða hi ða fare ferdon buton
wiste;
 84.103. Cuðberhtus ða him togeanes cwæð;
 84.103. La hwæt se ælmihtiga god mæg foreaðe unc þurh
ðisne earn. æt foresceawian. se ðe giu ær Elian afedde. þurh ðone
sweartan hremm. ær he to heofonan siðode;
 84.106. Hi ða ferdon forð siðigende. and efne se earn on
ðam ofre gesæt mid fisce geflogen. þone he ðærrihte gefeng;
 84.108. Þa cwæð se halga to his geferan. yrn to ðam earne
and him of anim. þæs fisces dæl ðe he gefangen hæfð. unc to
gereorde. Sy lof ðam ælmihtigan þe unc ðurh ðisne fugel fedan
wolde;
 84.111. Syle swa ðeah sumne dæl ðam earne to edleane his
geswinces;
 84.113. Hi ða æfter gereorde on heora weg ferdon. and
cuðberhtus ðam folce fægere bodade. þæt hi wære wæron wið
deofles syrwum. ðy læs ðe he mid leasunge heora geleafan awyrde. and
fram ðære bodunge. heora mod abrude;
 84.116. Þæt folc ða færlice ongann forð aræsan.
betwux þyssere minegunge micclum bepæht. þæt hi ðære lare to lyt
gymdon;
 84.118. Hwæt se swicola feond hi swiðe bedydrode. swilce
ðær sum hus. soðlice forburne. brastligende mid brandum. gedwymorlice
swa ðeah;
 84.120. Þa wolde þæt folc þæt fyr adwæscan. gif hit
ænig wæta wanian mihte;
 84.121. Ac ðæs halgan andwerdnyss eaðelice acwencte þæs
deofles dyderunge. þe hi dwollice filigdon. and ðæs lifes word lythwon
gymdon;
 84.124. Þæt folc ða ofscamod ongean cyrde to ðære lare
ðe hi ær forleton. biddende æt ðam lareowe. liðe miltsunge.
þæt hi his lare ær to lyt gymdon. ða ða he ða fræcednysse him
foresæde;
 84.127. Cuðberhtus swa ðeah. on oðrum timan. eallbyrnende
hus. ana ahredde. wið fyres dare. mid halgum benum. and ðone windes
blæd. aweg fligde. se ðe ær foroft. ða ættrigan flan. deoflicere
costnunge. on him sylfum adwæscte. þurh gescyldnysse. soðes drihtnes;
 85.131. He wolde gelome. leodum bodian. on fyrlenum lande.
unforhtigende;
 85.132. Hwæt ða him geuðe. se ælmihtiga god. fægre
getingnysse. ðam folce to lare. and him men ne mihton. heora mod behydan. ac
hi eadmodlice. him geandetton. heora digelnyssa. and elles ne dorston. and be
his dihte. digellice gebetton;
 85.137. Sum eawfæst man. eac swilce hæfde. micele cyððe.
to ðam halgan cuðberhte. and gelomlice his lare breac. þa getimode his
wife. wyrs ðonne he beðorfte. þæt heo ðurh wodnysse. micclum wæs
gedreht;
 85.140. Þa com se eawfæsta. to ðam eadigan cuðberhte. and
he wæs on ðam timan. to prafoste geset. on ðam munuclife. þe is
lindisfarnea gehaten. þa ne mihte he for sceame. him openlice secgan.
þæt his eawfæste wif. on ðære wodnysse læg. ac bæd þæt
he asende sumne broðer. þe hire gerihta. gedon mihte. ær ðan ðe heo
of life. gelæd wurde;
 85.145. Ða wiste cuðberhtus eal be ðam wife. and wolde þurh
hine sylfne. sona hi geneosian. for ðan ðe heo ær ðon. eawfæst
leofode. ðeah ðe se unsið. hire swa gelumpe;
 85.148. Þa begann se wer. dreorig wepan. anðracigende. þæs
ungelimpes;
 85.149. Cuðberhtus hine ða mid wordum gefrefrode. cwæð
þæt se deofol. þe hire derigan wolde. on his geneosunge. forlætan
sceolde. and mid micelre fyrhte aweg fleon. and þæt wif mid gewitte. wel
sprecende. him togeanes gan. and his bridel onfon;
 85.153. Hit ða gelamp. be ðæs lareowes wordum. þæt
þæt wif gewittig. hine mid wordum gegrette. bæd þæt heo moste him
mete gearcian. and cydde hu se deofol. hi dearnunge forlet. and swiðe
forhtigende. fleames cepte. ða ða se halga þider siðode;
 85.158. Cuðberhtus se halga. siððan gefremode. mihtiglice
wundra. on ðam mynstre wunigende;
 85.159. Begann ða on mode. micclum smeagan. hu he ðæs folces
lof. forfleon mihte. þy læs ðe he wurde. to hlisful on worulde. and
þæs heofenlican lofes. fremde wære;
 85.162. Wolde ða anstandende. ancerlif adreogan. and on
digelnysse. eallunge drohtnian;
 86.163. Ferde ða to farne. on flowendre yðe. þæt igland is
eal beworpen. mid sealtum brymme. on sæ middan. þæt wiðinnan eall.
ær ðam fyrste. mid sweartum gastum. swiðe wæs afylled. swa þæt
men ne mihton. þa moldan bugian. for ðeowracan. sweartra deofla. ac hi
ealle ða. endemes flugon. and þæt igland. eallunge rymdon. ðam
æðelan cempan. and he ðær ana wunode. orsorh heora andan. þurh
ælmihtigne god;
 86.171. Þa wæs þæt igland. mid ealle bedæled.
wæteres wynsumnysse. on ðam westum cludum. ac se halga wer. ða sona het.
þa heardnesse. swiðe holian. on middan ðære flore. his fægeran
botles. and ðær wæter æddre ða wynsum asprang. werod on swæcce.
þam were to brice. se ðe hwilon wæter. to winlicum swæcce. wundorlice
awende. ða ða hit wolde god;
 86.176. Se halga ða het. him bringan sæd. wolde on ðam
westene. wæstmes tilian. gif hit swa geuðe. se ælmihtiga god. þæt
he mid his foton. hine fedan moste;
 86.179. He seow ða hwæte. on beswuncenum lande. ac hit to
wæstme. aspringan ne moste. ne furðon mid gærse. growende næs;
 86.181. Þa het he him bringan. bere to sæde. and ofer ælcne
timan. ða eorðan aseow;
 86.182. Hit weox ða mid wynne. and wel geripode;
 86.184. Þa woldon hremmas. hine bereafian. æt his gedeorfum.
gif hi dorston. ða cwæð se halga. to ðam heardnebbum. gif se
ælmihtiga eow. ðises geuðe. brucað þæra wæstma. and me ne
biddað;
 86.187. Gif he ðonne eow. ðises ne getiðode. gewitað aweg.
wælhreowe fugelas. to eowrum eðele. of ðisum iglande;
 86.188. Hwæt ða hremmas ða. ricene flugon. ealle tosomne.
ofer ðone sealtan brym. and se halga ða. his geswinces breac;
 86.190. Eft ða siððan oðre twegen swearte hremmas siðlice
comon. and his hus tæron. mid heardum bile. and to neste bæron. heora
briddum to hleowðe;
 86.193. Þas eac se eadiga. mid ealle afligde. of ðam eðele.
mid anum worde;
 86.194. Ac an ðæra fugela. eft fleogende com. ymbe ðry
dagas. þearle dreorig. fleah to his foton. friðes biddende. þæt he on
ðam lande. lybban moste. symle unscæððig. and his gefera samod;
 87.197. Hwæt ða se halga. him þæs geuðe. and hi
lustbære. þæt land gesohten. and brohton ðam lareowe. lac to medes.
swines rysl his scon to gedreoge. and hi ðær siððan. unscæððige
wunedon;
 87.201. Ða wolde se halga sum hus timbrian to his nedbricum. mid
his gebroðra fultume. ða bæd he hi anre sylle þæt he mihte þæt
hus on ða sæ healfe mid þære underlecgan;
 87.203. Þa gebroðra him beheton þæt hi woldon þæt
treow þonne hi eft comon him gebringan;
 87.205. Ða comon hi swa swa hi cwædon. and wurdon swa ðeah
ðæs treowes ungemyndige. ac se ælmihtiga god his wæs gemyndig. and
him ða sylle sylf asende mid þam sælicum flode. and þæt flod hi
awearp ðær ðær he sylf smeade þæt hus to arærenne. on ðam
sealtum ofre;
 87.210. Þa wunode se halga wer manega gear. on ðam ancerlife
swiðlice stiðe. and hine geneosodon gelome eawfæste menn. and be his
lare heora lif gerihtlæhton;
 87.212. Ða com him to sum abbudysse seo wæs ælflæd
gehaten. ðæs cyninges sweoster Ecgfrides. wolde þurh his mynegungum hire
mod getrymman;
 87.215. Þa betwux heora spræce begann heo to halsigenne ðone
halgan wer. þæt he sceolde hire secgan hu lange hire broðor Ecgfridus
moste his rices brucan;
 87.217. Þa andwyrde hire se halga mid twylicere spræce and
cwæð;
 87.218. For nahte bið geteald anes geares lust. þær ðær
se swearta deað onsigende bið;
 87.219. Ða undergeat heo þæt se broðer ne moste his lifes
brucan ofer ðam anum geare. and þærrihte dreoriglice wepende hine
befran;
 87.221. La leof sege me hwa sceal to his rice fon. þonne he
broðer næfð. ne he bearn ne belæfð;
 87.223. Ða cwæð se halga wer eft to ðam mædene;
 87.223. Se ælmihtiga scyppend hæfð gehealden sumne
gecorenne. þyssere leode to cyninge. and se bið ðe swa leof swa nu is se
oðer;
 87.226. Þa gedyrstlæhte þæt mæden þæt heo him
ða gyt to spræc. and cwæð;
 87.227. Mislice smeagað manna heortan. sume wilniað
geðincðe þyssere worulde. sume gefyllað heora fracedan lustas. and hi
ealle syððan sorhlice wædliað;
 87.229. Þu forsihst ðone healican wurðmynt. and ðe is
leofre on ðisum wacum scræfum. ðonne ðu on healle healic biscop
sitte;
 87.231. Ða cwæð se witega þæt he wurðe nære. swa
miccles hades. ne ðæs heahsetles. ac swa þeah nan man godes mihte ne
forflihð. on nanum heolstrum. heofenan. oþþe eorðan. oþþe sæ
ðriddan;
 88.234. Ic gelyfe swa ðeah. gif se ælmihtiga me hætt
þæs hades beon. þæt ic eft mote ðis igland gesecan. æfter twegra
geara ymbrene. and ðyses eðeles brucan;
 88.237. Ic bidde þe ælflæd. þæt ðu uncre spræce.
on minum life. nanum ne ameldige;
 88.239. Æfter ðisum wordum wearð gemot gehæfd. and
Ecgfridus þæron gesæt. and þeodorus ðises iglandes ercebiscop. mid
manegum oðrum geðungenum witum. and hi ealle anmodlice þone eadigan
cuðberhtum to biscope gecuron;
 88.242. Ða sendon hi sona gewritu. mid þam ærende to ðam
eadigan were. ac hi ne mihton hine of his mynstre gebringan;
 88.244. Þa reow se cyning sylf Ecgfridus to ðam iglande. and
trumwine biscop mid oðrum eawfæstum werum. and hi ðone halgan swiðe
halsodon. heora cneow bigdon. and mid tearum bædon. oð þæt hi hine
wepende of ðam wæstene atugon. to ðam sinoðe samod mid him. and he
ðone had be heora hæse underfeng. swa swa hit gefyrn ær gesæd wæs
ðurh ðæs cildes muð. and þæs mæran biscopes BOISILES. ðe him
mid soðre witegunge his lifes endebyrdnysse sæde;
 88.252. On ðam ylcan geare wearð eac ofslegen ecgfridus se
æðela cyning on his unsiðe. ða ða he on peohtum begann to feohtenne
to dyrstelice ofer drihtnes willan. and his cyfesborena broðor siððan
rixode. se ðe for wisdome wende to scottum. þæt he ælðeodig on lare
geðuge. Þa wæs gefylled. seo foresæde spræc. swa se halga wer.
sæde þam mædene. be hire gebroðrum. ær he biscop wære;
 88.259. Hwæt ða siððan se halga cuðberhtus
lindisfarnensiscere gelaðunge leodbiscop. mid ealre gecneordnysse. his folces
gymde to geefenlæcunge. ðæra eadigra apostola. and hi mid singalum
gebedum gescylde wið deofl. and mid halwendum myngungum. to heofonan tihte.
and he swa leofode. swa swa he sylf lærde. and a his bodunga. mid
gebysnungum astealde. and eac mid wundrum wel geglengde. and mid soðre lufe
symle geswette. and gemetegode mid micclum geðylde. and wæs swiðe estful
on ælcere spræce;
 89.267. He nolde awendan his gewunelican bigleofan. ne his
gewæda. ðe he on westene hæfde. ac ða stiðnyssa. his stearcan
bigleofan. betwux læwedum folce. on his life geheold;
 89.270. He wæs swiðe welig. wædlum and ðearfum. and symle
him sylfum. swiðe hafenleas;
 89.272. Þa geworhte he fela wundra eac. binnon ðam fyrste ðe
he biscop wæs;
 89.273. Mid halgum wætere. he gehælde sum wif. anes
ealdormannes æwe fram earmlicere coðe. and heo sona gesund him sylfum
ðenode;
 89.275. Eft on ðære ylcan tide. he mid ele gesmyrode an
licgende mæden. on langsumum sare. ðurh hefigtymum heafodece. and hire
sona wæs bet;
 89.277. Sum eawfæst wer. wæs eac yfele gehæfd. and læg
æt forðsiðe. his freondum orwene. þa hæfde heora sum. haligne hlaf.
þone se eadiga wer. ær gebletsode. and he ðone þærrihte. on
wæter bedypte. and his adligum mæge. on þone muð begeat. and he
ðærrihte þæt adl gestilde;
 89.282. Eac on oðrum timan. sum adlig cniht. færlice wearð
geferod. ætforan ðam witan. ða ða he mid lare. geond land ferde. ða
bædon ða bærmen. his bletsunge georne. and he ðærrihte. þone
cniht arærde. swa þæt he gesundful. siðode on fotum. se ðe on
bære. þider geboren wæs;
 89.286. Sum earm moder. uneaðelice bær. hire samcuce cild.
swiðe dreorig. on ðam ylcan wege. þe se wita ferde;
 89.288. Þa besargode he. ðære sorhfullan meder. and
geswæslice ða. hire sunu cyste. cwæð þæt hire cild. gesund beon
sceolde. and eal hire hiwisc. hælðe brucan. and ðæs witegan word.
wurdon gefyllede;
 89.292. Ælflæd ða eft. þæt æðele mæden. þone
halgan lareow. to hire gelaðode. ða gesæt he æt mysan. micclum
onbryrd. he beseah to heofonum. and his sex awearp;
 89.294. Þa axode hine. seo eadige fæmne. hwi he swa
hrædlice. his gereord forlete;
 89.295. Ða cwæð se biscop. mid onbryrdum mode;
 89.296. Efne nu ic geseah. englas ferigan. gesælige sawle. of
ðinum boclande. to healicre heofenan. mid halgum sange. and his nama ðe
bið. ardlice gecydd. on ærnemerigen. þonne ic offrige gode. þa
liflican lac. on geleaffulre cyrcan;
 90.300. Hit wearð ða gewidmærsod. swa swa se witega
cwæð. þæt hire hyrdeman. ðurh holdrædene ða. sume ac astah.
and his orf læswode. mid treowenum helme. and he hearde feoll. gewat of
worulde. mid wuldre to gode. for ðære hylde. his hirdrædene;
 90.304. Hwa mæg æfre. ealle gereccan. þa mihtigan tacna.
ðises halgan weres. hu oft he eaðelice. adlige gehælde. and þa
sweartan gastas. symle afligde. and fægra manna forðsið. foregleaw
sæde. wis ðurh witegunge. wisdomes gastes;
 90.308. Þa wunode sum sacerd. swiðe gelyfed. on ancersetle.
æfter his lare. and on gehwilcum geare hine geneosode. hereberhtus gehaten.
hohful on mode;
 90.310. Cuðberhtus ða sona. hine onsundron gespræc.
cwæð þæt he ða sceolde. swiðlice befrinan. his nydþearfnysse.
ær his nextan dæge. cwæð þæt he ne moste. on menniscum life.
hine eft geseon. of ðam andweardan dæge;
 90.314. Hereberhtus ða. swiðe hohful wearð. and feol to his
fotum. mid flowendum tearum. bæd þæt he moste him mid siðian. to
heofenlicum ðrymme. of ðysum gewinne. swa swa he on life. his lare
gehyrsumode;
 90.317. Hwæt ða se biscop. his cneowa gebigde. to ðissere
bene. mid bliðum mode. and syððan ðone sacerd. sona gefrefrode.
cwæð þæt him geuðe. se ælmihtiga wealdend. þæt hi
ætsomne. siðian moston. of ðisum earfoðnyssum. to ecere myrhðe;
 90.321. Hereberhtus ða. ham gewende. and on legerbedde. licgende
abad. þæs oðres geendunge. mid adlium lymum;
 90.324. Cuðberhtus se halga. þa swiðe onette. to ðam
ancersetle. ðær he ær gesæt. ðurh halige mynegunge. mihtiges
drihtnes. wolde on ðam lande. his lif geendian. þær ðær he ær
lange. lybbende drohtnode;
 90.327. And he on ðam lande ða gelegered wearð. on his
forðsiðe. swiðe fus to gode. on ðam ðriddan geare. his biscophades.
and on ðisum dæge to drihtne gewat. and hereberhtus samod. se halga
sacerd. swa swa hi on life. ær geleornodon. þurh godes gast. mid godum
willan;
 90.331. His lic wearð bebyrged. on lindisfarneiscre cyrcan.
þær wurdon geworhte. wundra forwel fela. ðurh geearnungum. his eadigan
lifes;
 90.333. Þa gelicode hit. ðam leodebiscope. eadberhte sylfum.
him æftergengan. þæt he his lichaman. up ða gelogode. on ðam
endlyftan geare. his geendunge;
 91.336. Þa wearð þæt halige lic. hal on eorðan gemet.
gesundful licgende. swilce he slapende wære. liðebige on limum. swa swa he
geled wæs;
 91.339. Sy wuldor and lof. þam welegan drihtne. se ðe his
gecorenan. swa cystelice wurðað. æfter deadlicum life. mid him lybbende.
a. on ecnysse. ealra worulda. amen:

END_TEXT
START_TEXT

ÆCHom II, 11
B1.2.12.
Benedict: Godden 1979, 92-109.



 92.1. <foreign> 12. KALENDAS APRELIS. SANCTI BENEDICTI ABBATIS. </foreign>
BENEDICTUS. Se halga abbud. on ðisum andwerdum dæge gewat of ðisum
deadlicum life. to ðam ecan ðe he ær deoplice mid haligre drohtnunge
geearnode;
 92.3. He wæs of eawfæstum magum æðellice geboren. and hi
hine on cildhade to lare befæston on romebyrig. gelæredum uðwitum;
 92.5. Þa ða he on wisdome wel ðeonde wæs. ða begann he
to onscunigenne woruldmanna unðeawas. and sceoc digellice of ðære byrig.
and him folgode his fostermoder. oð þæt hi becomon to ðære stowe
ðe is efide gehaten. and eawfæste menn hine ðær sume hwile geletton;
 92.11. Ða abæd his fostermoder an hridder. and hit tobærst
on emtwa on ðære læne;
 92.12. Seo fostormodor ða sarlice weop for ðære awyrdan
læne. ac se eawfæsta Benedictus besargode his fostormoder sarnysse
swiðe arfæstlice. and genam ða sticcu þæs toclofenan hriddores. and
mid wope on his gebedum cneowode;
 92.16. Ac ða ða he of ðam gebedum aras. ða gemette he
þæt fæt wið hine licgende. swa gehal þæt ðær nan cinu on
næs gesewen;
 92.18. Þa wearð þis wundor on ðære stowe sona
gewidmærsod. and hi for wundrunge þæt hridder upahengon æt heora
cyrcan geate. þæt men mihton tocnawan þæs mæran Bendictes
mærða. hwylce geðincðe he hæfde ætforan gode ða giu on his
cildhade;
 92.23. Ac benedictus gewilnode swiðor to ðoligenne
earfoðnyssa. and geswinc for gode. þonne he cepte woruldlice herunga.
oððe þises lifes hlisan. and forfleah þa dearnunga þa fostormodor to
anre westenre stowe. þe is sublacus gecweden. feowertig mila fram romebyrig
þær hine afedde sum eawfæst munuc romanus hatte. þreo gear. and him
to munuclicum gyrlum fylste;
 93.29. Þa aheng se munuc ane lytle bellan on ðam stanclude
þæt benedictus mihte gehyran þurh þære bellan sweg. hwænne he
his bigleofan þær feccan sceolde. for ðan þe se romanus ne mihte him
to gegan for ðam stanclude;
 93.32. Þa sume dæge se niðfulla deofol þe andode on
ðæs munuces soðan lufe. and on ðæs oðres bigleofan. wearp þa
ænne stan to ðære bellan þæt heo eall tosprang;
 93.35. Ac se æðela munuc ne geswac na ðe raðor þam
oðrum to þenigenne on gedafenlicum tidum;
 93.37. Æfter þysum geswutelode se ælmihtiga god sumum
arwurðan mæssepreoste be ðam halgan benedicte. and se preost þa hine
gesohte on eastertide mid lacum. swa swa him beboden wæs;
 93.40. He ða hine gemette on ðam halgan easterdæge on anum
scræfe. and hine gespræc. and he wearð þa cuð hyrdemannum and his
nama geond eall sprang;
 93.42. Hwæt þa forwel mænige hine geneosodon. and him
lichamlice bigleofan brohton: and he him of his muðe. þa heofonlican lare.
forgeaf heora sawle to bigleofan;
 93.45. On sumum dæge þa ða he ana wæs. þa com him to se
costnere;
 93.46. Witodlice an blac þrostle. flicorode ymbe his neb. swa
gemahlice þæt he hi mid his handa gefon mihte gif he swa wolde. ac he hine
bletsode mid þære halgan rodetacne. and se fugol sona aweg gewat;
 93.49. Þa gestod hine swa micel lichamlic costnung. þæt he
uneaðe þære lichamlican ontendnysse wiðstandan mihte;
 93.51. Þa beðohte he hine sylfne. and unscrydde hine ealne. and
wylode hine sylfne on ðam þiccum bremlum. and þornum. and netelum. þe
þær on ðam westene þicce stodon. swa lange þæt he eall toclifrod
aras. and swa þurh þære hyde wunda adwæscte his modes wunda for ðan
þe he awende þone unlust to sarnysse. and þurh þa yttran ontendnysse
acwencte þa inran;
 93.57. Witodlice he oferswiðde þa synne. for ðan þe he
awende þa ontendnysse;
 93.58. Soðlice of ðære tide swa swa he sylf syððan
sæde: ælc gallic ontendnys wearð eallunga on him adwæsced. and he
næfre syððan naht ðyllices on him sylfum ne gefredde;
 94.61. Þa wæs þær gehende sum munuclif: and heora abbud
wæs þa niwan forðfaren;
 94.62. Þa comon hi ealle to ðam halgan benedicte. and mid
micelre anrædnysse. bædon þæt he heora abbud beon sceolde;
 94.64. He þa wiðcwæð mid langsumere elcunge. and sæde
þæt heora þeawas ne mihton his dihte geðwærlæcan ac ða ða hi
anrædlice on ðære bene þurhwunodon. þa æt nextan getiðode he
him. and on heora mynstre regollice drohtnunge astealde;
 94.68. Hi ða gesawon þæt heora wohnys on ðam regole. his
rihtwisnysse ætspearn. for ðan þe hi ne moston þurh unalyfedlice weorc
faran swa swa hi ær gewunode wæron;
 94.70. Þa begunnon hi to cidenne ærest him betwynan þæt
hi his ealdordomes bædon. and þa æt nextan ræddan þæt hi mid
attre hine acwealdon;
 94.73. Gemengdon þa unlybban to his drence. and se þen stod
feorran mid anum glæsenum fæte on ðam wæs wines drænc mid þam
cwelmbærum attre gemænged;
 94.75. Se ðen þa æfter mynsterlicum þeawe to his bletsunge
mid þam fæte aleat. and he mid rodetacne þæt fæt of his setle
bletsode and hit þærrihte þurh þa bletsunge tobærst. swilce he for
rodetacne sumne stan þær on bewurpe;
 94.79. Þa ongeat se halga wer þæt se drænc deadbæra
wæs. þa ða he ne mihte lifes tacn aberan. and þærrihte aras. and
mid glædum mode þa gebroðra gespræc;
 94.81. Gebroðru miltsige eow se ælmihtiga god. hwi wolde ge me
þas þing gebeodan? Ne sæde ic eow on ær þæt me and eow ne mihte
gewurðan? Farað nu and secað eow ealdor. æfter eowerum þeawum. for
ðan þe ge ne magon me heononforð habban. and he þa gecyrde to ðam
westene. and his sylfes gymde;
 94.87. Hwæt þa him fleowon to forwel mænige. and hi
gegaderodon to þeowdome þæs ælmihtigan godes be his lareowdome
drohtnigende. swa þæt he getimbrode on ðære stowe þurh cristes
fultum twelf mynstru. on ðam ænlipium he gesette twelf munecas. and ane
feawa he geheold mid him sylfum;
 94.92. Ongunnon þa ða æðelborenan on romebyrig him to
befæstene heora cild to godes lareowdome. of ðam wæs sume gehaten
placidus. and sum oðer maurus;
 94.94. Þa sceolde se placidus. feccan wæter æt þære
ea. and befeol ofer þam stæðe into þam streame;
 94.96. Þa wiste se halga wer benedictus þurh godes gast
þæt þæt cild on micelre frecednysse wæs. and cwæð to maure;
 95.97. Broðor maure yrn ricene for ðan þe se stream berð
aweg placidum;
 95.99. Maurus þærrihte abæd his bletsunge. and arn uppon
þam streame unmyndlunge. swylce he on fæstre eorðan urne. and gelæhte
þæt cild be ðam loccum. and mid swyftum ryne to lande arn. and undergeat
þa æt nextan þæt he uppon ðam wætere arn. and þæs micclum
wundrode;
 95.103. Þa cydde he his lareowe hu him getimode: and benedictus
sæde þæt him swa getimode þurh godes mihte for his gehyrsumnysse: and
maurus sæde þæt hit for his hæse swa gewurde: and þæt cild
placidus cwæð þæt he gesawe bufon his heafde benedictes cæppan.
and him wæs geðuht þæt seo cæppe hine atuge of ðam streame;
 95.109. Sum munuc wæs unstæððig on godes lofsangum. and
ne mihte his tidsangas gestandan mid his gebroðrum. ac eode him ut
worigende;
 95.111. Þa geseah se halga wer Benedictus þæt se deofol on
anes blacan cildes hiwe teah ut ðone munuc. be ðam fnæde his gyrelan;
 95.113. Eft on oðrum dæge gemette Benedictus ðone munuc fram
his tidsange. and gesloh hine mid his gyrde for ðære blindnysse his
heortan. and se feond ne mihte hine syððan of ðære cyrcan lædan.
swylce he sylf mid þære gyrde geslegen wære;
 95.118. Of ðam twelf mynstrum þe he gestaðolode. wæron
ðreo asette on healicum muntum. and wæs ðam gebroðum micel frecednys
to astigenne dæghwomlice of þam cludum to wæterscipe;
 95.121. And comon ða to ðam halgan were. biddende þæt he
ða mynstra gehendor ðam wæterscipe timbrian sceolde;
 95.122. He ða geswæslice hi gefrefrode. and on ðære ylcan
nihte astah mid ðam cilde placide þe we ær ymbe spræcon up to ðam
munte. and ðær langlice on his gebedum læg. and mearcode ða stowe.
and eode digellice to mynstre. and het ða gebroðru siððan þær
adelfan ænne gehwædne pytt. ðær ðær he ær gemearcode.
cwæð þæt se ælmihtiga god mihte on ðæs muntes cnolle him
wæter forð ateon. and heora geswinc him ætbredan;
 95.129. Ða gebroðra ða eodon be his hæse to ðam
mercelse. and gemetton ðone clud ða iu swætende. and hi ða
hwæthwega holodon. and ðærrihte þæt wæter swa genihtsumlice ut
fleow. þæt hit arn streamrynes of ðam munte. and næfre siððan ne
geswac his genihtsumnysse;
 96.135. Hwilon eac befeoll an siðe of ðam snæde. into anum
deopan seaðe;
 96.136. Þa eode benedictus to and wolde gefrefrian ðone wyrhtan
ðe þæt tol amyrde. and heold ða þone snæd bufon ðam wætere
ðær þæt isen asanc. and ðærrihte hit becom swymmende to ðam
snæde. and to ðam ðyrle þe hit ær of asceat;
 96.140. Þa wæs sum mæssepreost þær on neawiste mid
niðe afylled ongean ðone halgan wer. his nama wæs florentius. se wolde
habban swilcne hlisan swa Benedictus. ac he nolde herigendlice lybban;
 96.143. Wolde ða hine mid attre acwellan. and asende him ænne
focan to lace mid attre gemencged;
 96.144. Ða wæs sum wilde hrem gewunod þæt he
dæghwomlice fleah fram wuda to mynstre. and gefette his bigleofan æt
benedictes handum;
 96.146. He ða wearp ðam hremme þone geættrodan hlaf. and
bebead him on godes naman þæt he ðone cwelmbæran hlaf awegbære.
and on swilcere stowe awurpe. ðær hine nan man findan ne mihte;
 96.149. Se fugol wearð gehyrsum his hæsum. and mid þam hlafe
to wuda tengde. and syððan ymbe ðreora tida fæce. fette his bigleofan.
swa his gewuna wæs;
 96.153. Þa undergeat se preost þæt he ne mihte ðone halgan
wer lichamlice acwellan. and wolde ða his leorningcnihta sawla fordon. and
gemacode þæt seofon nacode wimmen urnon plegende on heora gesihðum.
þæt heora mod wurde ontend to galnysse. þurh ðæra scylcena plegan;
 96.157. Þa geseah se halga wer þæs arleasan preostes
niðfullan ehtnysse. and wende ða aweg mid his gebroðrum fram ðære
stowe. þy læs ðe ænig his leorningcnihta þurh his andan losian
sceolde;
 96.160. Hwæt ða se preost stod on his upflora micclum
fægnigende ðæs oðres framfæres. ac seo upflering tobærst
þærrihte under his fotum. and hine egeslice acwealde. and þæt hus eal
ansund aðolode. buton ðære anre fleringe ðe ðone godes feond
ofðrihte;
 97.164. Ða geaxode maurus hu ðam preoste getimode. and he mid
blissigendum mode cwæð to his lareowe. Gecyrr ongean. for ðan ðe se
preost þe ðin ehte is adwæsced;
 97.167. Benedictus ða mid swærlicum heofungum. bemænde
þæt his leorningcild maurus ðæs oðres deaðes fægnian sceolde.
and tæhte him þæs dædbote. bebeodende þæt he on his feondes
forwyrde fægnian ne sceolde;
 97.171. Benedictus þa ferde to ðam munte þe is gecweden
Casinum. se astihð up ðreo mila on heannysse;
 97.172. Ðær wæs gewurðod fram ealdum dagum sum
hæðengild. þæt wæs gehaten apollo;
 97.173. Þa towende se halga wer þæt deofolgild grundlunge.
and arærde ðær cyrcan sancte martine to wurðmynte. and oðer
gebedhus ðam halgan fulluhtere Iohanne to lofe. and þæt hæðene
landfolc to cristes geleafan mid singalre bodunge gebigde;
 97.177. Þa ne mihte se ealda deofol þas dæda mid swigan
forberan. ac mid openlicere gesihðe hine æteowode ðam halgan were on
atelicum hiwe. mid byrnendum muðe. and ligenum eagum wedende him togeanes.
and mid micclum hreame his sið bemænde. swa þæt ða gebroðru ða
deofellican stemne swutellice gehyrdon;
 97.182. Æt fruman he hine clypode be his naman. Benedicte.
þæt is gebletsod. ða suwade se halga wer. and se deofol þærrihte
eft clypode. <foreign> maledicte. Non benedicte.</foreign> þu awyrigeda. and na gebletsod.
Hwæt witst ðu me. Hwi ehtst ðu min? Þær læg ða sum ormæta
stan on middan þam getimbrungum. ðone woldon ða wyrhtan to ðam weorce
ahebban. ac hi ealle ne mihton hine awecgan. for ðan ðe se ungesewenlica
deofol þær on uppan sæt;
 97.190. Ða wyrhtan ða clypedon ðone halgan wer. and he com
sona. and mid gebede þone deofol afligde. and his bletsunge sealde. and hi
ðone stan swa leohtlice ahofon. swilce he buton hefe wære;
 97.193. Se halga wer ða het delfan ða eorðan þær se stan
læg. and hi gemetton þær ane ærene anlicnysse. þe se deofol
þær gefriðode;
 97.195. Þa wurpon hi ða anlicnysse innto heora kycenan. and
færlice ða wearð him eallum geðuht. swilce fyr eode of ðære
anlicnysse. swa þæt seo kycene eal forburne. ac hit næs swa him
geðuht wæs. ac wæs þæs deofles dydrung;
 98.199. Hi urnon to ablicgede. and woldon þæt fyr mid
wætere ofgeotan;
 98.200. Se halga wer com ða. and geseah hu se awyrigeda gast hi
bedydrode. and cneowode þærrihte on his gebedum. and gedyde þæt ða
gebroðra þe wæron mid ðam gedwymorlicum fyre gebysgode. gesawon ða
soðlice þæt seo kycene gehal stod. ætforan heora gesihðum;
 98.205. Eft sume dæge stod se eadiga benedictus on his gebedum.
and þa gebroðra eodon to ðam weallweorce;
 98.206. Þa æteowode se deofol hine þam halgan were. and
cwæð mid olle þæt he wolde æt ðam weorce gecuman;
 98.208. Ða sende benedictus swiðe hrædlice and warnode ða
gebroðra wið þæs deofles tocyme. ac ær se ærendraca mihte to
ðam gebroðrum becuman. ær hæfde se deofol towend þone weall and
wearð mid þam hryre sum munuc cild eall tocwysed;
 98.212. Þa het benedictus beran þa tocwysedan lima on anum
hwitle into his gebedhuse. and beclysedre dura anrædlice on his gebedum
læg. oð þæt tocwysede cild þurh godes mihte geedcucode;
 98.215. Wunderlic ðing. on ðære ylcan tide se halga wer
asende ðone cnapan ansundne eallum limum to ðam weallweorce. mid ðæs
deaðe se deofol wolde þone halgan wer gebysmrian;
 98.219. Hwæt ða se halga wer benedictus wæs ðeonde on
witegunge. swa þæt he ðurh godes gast mihte towearde ðing cyðan. and
ða ðing geseah ðurh witegunge. ðe him bæftan gefremede wurdon;
 98.222. Hit wæs swa gewunelic on his munuclife. þæt ða
gebroðra ðe on sumum ærende ut gewendon. þæt hi ne moston buton his
leafe metes ðicgan. gif hi igdæges to mynstre gecyrran mihton;
 98.225. Þa on sumum dæge ferdon twegen gebroðra ymbe
þæs mynstres neode. and tobræcon ðone regol swa þæt hi butan
leafe mid sumum eawfæstum wife hi gereordodon. and swa to mynstre gecyrdon;
 98.228. Þa befran se halga wer on hwæs gesthuse hi metes
onbirigdon. hi cwædon þæt hi nanes ætes on ðære fare ne
onbirigdon;
 98.230. Ða genemnode se halga wer þæt eawfæste wif ðe
hi gelaðode. and ða sanda tealde ðe heo him gebær. and eac hu oft hi
druncon him soðlice sæde;
 99.232. Hi ða feollon to his fotum afyrhte. gecnæwe heora
gyltes. and him miltsunge bædon;
 99.234. On ðam timan rixode sum reðe cyning se wæs Totilla
gehaten. se ferde sume dæge wið þæs halgan weres mynster. and sende
his forridel het cyðan his tocyme ðam halgan were;
 99.237. Þa wolde se wælhreowa fandian hwæðer benedictus
witegunge gast hæfde. and asende his swurdboran RIGGO gehaten. gescrydne mid
his cynelicum gyrelum. mid his ðegnum to ðam mynstre. swilce he hit sylf
wære;
 99.240. Þa gesæt benedictus forn ongean ðam riggon þe mid
ðam leaslicum getote inneode. ðearle ðrutigende;
 99.242. Ða clypode se eadiga godes ðeow him togeanes. and
cwæð;
 99.243. Min bearn. do ða gyrlan ðe fram þe ðu berst. ne
sind hi na ðine;
 99.244. Þa astrehte se riggo hine to eorðan mid eallum his
geferum. swiðe forhtigende þæt hi his fandian dorston. and gecyrdon to
heora hlaforde forhtmode cyðende hu hrædlice hi arasode wurdon;
 99.247. Totilla ða sylf to mynstre eode. and swa hraðe swa he
ðone halgan feorran sittende geseah. swa astrehte he hine sylfne to eorðan
wið his weard;
 99.250. Benedictus hine het arisan. ac he ne dorste ætforan
ðam halgan were on his fotum gestandan;
 99.251. Þa eode se halga to ðam astrehtan cyninge. and hine
uparærde. and hine for his weorcum mid wordum ðreade. and mid witegunge
gewislice sæde. hu him on his life gelimpan sceolde;
 99.254. He cwæð fela yfela ðu wyrcst. and fela ðu
worhtest. geswic nu eallunge ðinre unrihtwisnysse;
 99.256. Witodlice ðu becymst to romebyrig. ofer sæ ðu
seglast. Nigon gear ðu rixast. on ðam teoðan þu swyltst;
 99.257. Þa wearð se cyning ðearle afyrht. þurh ðas
witegunge. and bæd ða his bletsunge. and of ðære tide be dæle his
reðnysse geswac;
 99.259. Him aeode swa se halga him gewitegode. þæt he on ðam
teoðan geare his cynerices. and his lifes ðolode;
 99.262. On ðære ylcan tide awedde sum preost aquinenscisre
gelaðunge. and he wearð on ðære wodnysse gelæd to þam eadigan
benedicte;
 100.264. He ða þurh halgum benum þone deofol adræfde of
ðam ofsettan preoste. and hine ðisum wordum gespræc;
 100.266. Far nu. and of ðisum dæge ne genealæc ðu godes
ðenungum. ne ðu flæscmettas ne ðicge. and gif ðu æfre
gedyrstlæhst þæt ðu godes ðenungum genealæce. ðonne bist ðu
eft þæs deofles anwealdum betæht;
 100.269. Se preost ða þis bebod to langum fyrste heold. and swa
ðeah æt nextan ðæs halgan weres hæse forseah. and mid dyrstignysse
haligne had underfeng;
 100.272. Hwæt ða se deofol ðe hine ær unðances forlet.
hine sona gelæhte. and oð deað gedrehte;
 100.274. Sum eawfæst man sende ðam halgan were twegen butrucas
mid wine to lace. be anum cnapan. ða behydde se cnapa þone oðerne be
wege. and ænne ðam halgan were gebrohte;
 100.276. He underfeng ða lac mid ðancunge. and cwæð to
ðam cnapan;
 100.278. Min bearn. beo ðe wærr þæt ðu ne drince of
ðam wine þe ðu be wege hyddest. ac ahyld hit wærlice. þonne gesihst
ðu hwæt ðær oninnan sticað;
 100.280. He gecyrde ða mid sceame. and ahylde þæt win
wærlice. and ðær gewende ut of ðam fæte an fah næddre;
 100.283. Fela ðing sæde se halga wer ðurh haligre witegunge.
ðe us sind langsume to gereccenne. and eow to gehyrenne on ðyssere
scortnysse;
 100.286. Sum æðelboren cild heold leoht ætforan his mysan.
and ongann modigian þæt hit on swa waclicum ðingum him wicnian sceolde;
 100.288. Se halga ða sona undergeat his modignysse ðurh godes
gast. and hine ðearle ðreagende cwæð;
 100.289. Broðor. bletsa ðine heortan. and het animan þæt
leoht him of. and hine sittan. and he sæde his gebroðrum ðæs cildes
modignysse geendebyrdlice;
 100.292. On sumere tide com micel hungor on ðam lande. and
gehwær þæt landfolc micclum geangsumode;
 100.293. Þa getimode swa micel hafenleast on benedictes mynstre.
þæt ða gebroðra næfdon buton fif hlafas to heora ealra gereorde;
 100.295. Se halga wer ða benedictus mid geswæsum wordum his
gebroðra unrotnysse gefrefrode. and cwæð;
 100.297. Nu todæg we habbað hwonlice behlaf. ac tomerigen we
sceolon habban genihtsumlice;
 100.298. Hwæt ða þæs on merigen wurdon gemette ætforan
heora gedyrum twa hund mittan meluwes on fætelsum. ða se ælmihtiga god
his ðeowum asende. ac swa ðeah næs nanum men cuð hu hi ðider comon;
 101.302. Sum eawfæst ðegen bæd ðone halgan wer þæt
he mid his munecum on his lande him munuclif aræran sceolde. and he
lustbære ðæs getiðode. and cwæð to ðam gebroðrum þæt he
wolde sylf on ðam dæge ðe he gecwæð ðær gecuman. and þæs
mynstres getimbrunge gedihtan;
 101.306. Ða munecas ða ferdon be his hæse and bletsunge to
ðæs ðegenes lande. and georne ðæs andagan cepton;
 101.308. Þa æteowode se halga wer benedictus on swefne hine
sylfne ðam munece þe he to ealdre geset hæfde. ofer ðam mynstre. and
his profoste samod. and hi gewissode swiðe smeaðancellice ymbe ðæs
mynstres gebytlungum. on þære nihte þe se andaga on merigen wæs;
 101.312. Þa ða hi awocon se ealdor and his profost. ða rehte
heora ægðer oðrum hwæt hi on swefene gesawon. and þæs micclum
wundrodon;
 101.314. Eft siððan þa se andaga agan wæs. and se halga
wer ne com swa swa he gecweden hæfde. ða comon hi eft wið his. þus
cweðende;
 101.317. We andbidodon ðin halga fæder þæt ðu us
þæs mynstres gebytlu dihtan sceoldest. and þu ne come swa swa ðu us
behete;
 101.319. Ða andwyrde se halga. and cwæð;
 101.319. Mine gebroðra. hwi secge ge þæt ic ne come? Hwæt
la. ne æteowode ic inc bam slapendum. and ealle ða gebytlunge gewisslice
tæhte? Farað nu. and arærað þæt mynster swa swa ic eow on swefne
dihte;
 101.323. Hi ða mid micelre wundrunge to ðam lande gewendon. and
swa ða gebytlunge gefadedon. swa swa him on swefene æteowod wæs;
 101.326. Nu segð se halga Gregorius se ðe þisne cwyde on
leden awrat. þæt god ælmihtig getiðode his leofan benedicte þæt
he ðurh gast ferde to ðam slapendum gebroðrum. and him to ðam gastlican
life gewissode. se ðe giu ær ðurh his engel ðone witegan Abbacuc
lichamlice fram Iudea lande to chaldea rice swyftilice ferode. þæt he
lichamlicne bigleofan þam hungrian Danihele brohte. se ðe betwux leonum
unscyldig ascofen wæs;
 102.334. Twa mynecena wæron drohtnigende on gehendnysse his
mynstres of æðelborenre mægðe asprungene. þam gewicnode sum
eawfæst wer on woruldcarum;
 102.336. Þa wæron hi æfter æþelborennysse oferhydige
and hearmcwydole. and þone æðelan wer oft gedrehton;
 102.338. Ða cydde se eawfæsta wer þam eadigan benedicte. hu
micelne teonan he forðyldegode mid ðam foresædum mynecenum;
 102.340. Se halga wer asende ða to. and him ðisum wordum
bebead;
 102.341. Gerihtlæcað eowere tungan. gif ge ne doð. ic eow
amansumige;
 102.342. Hi swa ðeah ðurhwunedon on heora teonfullum wordum.
and wurdon ða færlice forðferede. and binnon ðære cyrcan
bebyrigede;
 102.344. Þa wæs hit gewunelic on ðam dagum. þæt se
diacon clypode æt ælcere mæssan ær ðam huselgange. se ðe
huselganges unwurðe sy. gange ut of ðære cyrcan;
 102.347. Ða wæron þa amansumedan mynecena binnon ðære
cyrcan bebyrigede. swa swa we ær sædon. and hi arison of heora byrgenum
on manna gesihðum. and uteodon be ðæs diacones hæse. for ðan ðe
hi wæron fram ðam halgum husle ascyrede;
 102.351. Þa gelamp him swa æt ælcere mæssan. þæt hi
ne mihton wunian binnon ðære cyrcan æt ðam huselgange. æfter
þæs diacones clypunge;
 102.353. Ða wearð þis gecyd þam halgan benedicte. mid
micelre dreorignysse;
 102.354. Benedictus þa sona asende ane ofeletan. and het mid
þære mæssian. for ðam mynecenum. cwæð þæt hi siððan
unamansumode wæron;
 102.356. His hæs wearð gefylled. and þa mynecena næfre
siððan ne wurdon gesewene utgangende æt ðæs diacones clypunge. for
ðan ðe hi underfengon þa halgan mænsumunge æt gode þurh his
ðeowan benedicte. þe hi ær for heora stuntum wordum ðiwde to
amansumigenne;
 102.362. Sum munuc cild drohtnode on his mynstre. and hæfde
micele lufe to his fæder and to his meder. swiðor for ðære sibbe
þonne for godes dæle. wearð þa oflangod ungemetlice. and arn buton
bletsunge of mynstre to his magum. and swa hraðe swa he him to com ydæges
swa gewat he of ðisum andwerdum life;
 102.367. Þa he bebyriged wæs. ða ne mihte seo byrgen hine
gehealdan. ac wearð his lic on merigen afunden bufon þære byrgenne;
 103.369. His magas hine eft bibirigdon. and he wearð eft up
aworpen. and swa gelomlice;
 103.370. Þa magas ða comon and mid micclum wope þæs halgan
weres fet gesohton. his gife biddende;
 103.371. Se halga benedictus him sealde godes husel mid his agenre
handa. and cwæð;
 103.373. Lecgað þis halige husel uppon his breoste. and
bebyriað hine swa;
 103.374. Ða þis gedon wæs. ða heold seo eorðe þone
lichaman. and syððan ne awearp;
 103.376. Sum oðer munuc wearð unstaðolfæst on his mynstre.
and mid gemaglicum benum gewilnode þæt he moste of ðam munuclife. ac se
halga wer him forwyrnde. and swiðe mid wordum ðreade his
unstaðolfæstnysse;
 103.379. Æt nextan ða ða he swa fus wæs. ða wearð se
halga wer gehathyrt ðurh his unstæððignysse. and het hine aweg faran;
 103.381. Hwæt ða se munuc ut gewat. and gemette sona ænne
dracan him togeanes standende. mid gynigendum muðe. þæt he hine
forswulge;
 103.383. Se munuc ða swiðe bifigende. and forhtigende hrymde;
 103.384. Yrnað. yrnað. for ðan ðe þes draca me forswelgan
wile;
 103.385. Þa mynstermunecas urnon to. and swa ðeah nateshwon
þone dracan ne gesawon. for ðan þæt wæs se ungesewenlica deofol. ac
hi læddon ðone munuc swa bifigendne binnon ðam mynstre;
 103.388. He ða sona behet. þæt he næfre siððan of
ðam mynstre sceacan nolde. and he eac on ðam behate symle ðurhwunode;
 103.390. Þurh benedictes gebedum him wæs se ungesewenlica
draca æteowod. ðam ðe he ær filigde. na geseonde;
 103.393. Benedictus eac gehælde ænne cnapan mid his gebedum
on micelre hrædnysse. fram ðam mæstan broce þe is gecweden
<foreign>elefantinus morbus</foreign>;
 103.396. Sum hafenleas mann sceolde agyldan healf pund anum menn.
and wæs oft gemanod. and ðearle geswenct for ðære læne;
 103.398. Ða bæd he ðone halgan wer þæs feos. and
benedictus his hafenleaste mid geswæsum wordum gefrefrode. cwæð
þæt he næfde þæt feoh him to alænenne. ac het hine cuman binnon
ðrim dagum eft to him;
 103.401. He ða soðlice swa his gewuna wæs gebysgode hine
sylfne on his gebedum. on eallum ðam fyrste;
 103.403. Se hafenleasa com on ðam ðriddan dæge. and efne
ða wearð gemet þæt feoh and twentig penega to eacan uppon anre corn
hwyccan;
 103.405. Se eadiga benedictus ða het him syllan þæt healfe
pund. þæt he his læne forgulde. and forgeaf him ða twentig penega to
his agenum bricum;
 104.408. Sumum men wæs unlybba geseald. ac hit ne mihte hine
adydan. ac awende his hiw to wunderlicere fagnysse. swa þæt he wearð on
his lice reoflium menn gelic;
 104.410. Þa becom he to ðam halgan benedicte. and swa hraðe
swa he hine gehrepode. swa underfeng he his hælðe. and eal seo fagnys aweg
gewat;
 104.413. An subdiacon bæd þone halgan wer sumne dæl eles to
his bricum. for ðan ðe hi ðicgað on ðam earde ele on heora bigleofum.
swa swa we doð buteran;
 104.415. Þa hæfde se halga wer gedæled þæs mynstres
ðing hafenleasum mannum. for ðam hungergeare to ðan swiðe. þæt him
næs nan ele belæfed to his gebroðra bricum. buton on anum lytlan
glæsenan fæte;
 104.418. Ða het he his hordere þæt glæsene fæt syllan
ðam biddendan subdiacone;
 104.420. Se hordere cwæð him to andsware. gif he ðone
gehwædan dæl þæs eles ðam biddendum sealde. þæt he nan ðing
næfde his gebroðrum to syllenne;
 104.422. Se halga wer ða wearð astyred on mode. and het
oðerne munuc awurpan ut þæt glæsene fæt mid ele mid ealle. ðy
læs ðe hit þurh ungehyrsumnysse þærinne belife;
 104.425. Þa wearp se broðor þæt glæsene fæt ut æt
ðam ehðyrle uppon ðam heardan stane. ac hit ne mihte toberstan. ne ðone
ele ageotan;
 104.427. Ða het benedictus eft ahebban þæt elefæt. and
syllan ðam subdiacone. ðe his ær bæd. and ðearle ðone
ungehyrsuman hordere ðreade. and cneowode siððan on his gebedum mid his
mynstermunecum;
 104.430. Þa stod ðær an æmtig cyf oferwrogen. and ongann
to flowenne mid ele. swa þæt hi brudon of ðone clað. and se ele fleow
ofer innto ðære flore;
 104.432. Benedictus ða aras of his gebedum. and se ele geswac
ðære fledinge;
 104.434. Sume dæge eode se halga wer to cyrcan. and gemette
þone deofol. and befran hwider he wolde;
 104.435. Se deofol cwæð þæt he wolde beran drincan his
gebroðrum;
 104.436. Se halga wer ða hine ardlice gebæd. and gecyrde
ongean. and efne ða se awyrigeda gast gemette ænne ealdne munuc wæter
hladende. and gewearp ðone munuc to eorðan. and hine mid wodnysse þearle
drehte;
 105.440. Se eadiga benedictus þa sloh ðone munuc under þæt
wencge. mid anre handa. and se fula deofol þærrihte him fram gewat. and
næfre siððan him genealæcan ne dorste;
 105.443. Sum gedwolman ðe salla hatte. ehte cristenra manna on
ðam timan mid ormætre reðnysse. swa þæt gif ænig preosthades
mann oððe munuchades him genealæhte. ne mihte his handum cucu
ætwindan;
 105.446. He ða æt sumon sæle gelæhte ænne cristenne
mannan. and hine mid mislicum tintregum cwylmde. and ðurh gytsunge
ontendnysse mid þam tintregum wolde his æhta æt him ofgan;
 105.449. Se cristena man ða cwæð. þæt he hæfde his
ðing and hine sylfne betæht þam halgan were benedicte;
 105.450. Se wælhreowa ehtere thesalla þa geswac ðæra
tintregena. and geband hine mid strangum bendum. and draf hine ætforan him
ridendum. þæt he him geswutelode hwæt se benedictus wære ðe his
ðing underfangen hæfde;
 105.454. Hi ða becomon to ðæs mynstres geate þæs halgan
weres. and hine gemetton æt his rædinge sitton;
 105.456. Þa cwæð se wælhreowa þesalla mid micelre
reðnysse to ðam halgan were;
 105.457. Aris. aris. and agif ðises ceorles yddysce;
 105.458. Ða beseah se halga wer wið his clypunge. and beheold
ðone gebundenan mann. and his bendas sona wurdon alysede. mid
unasecgendlicere hrædnysse;
 105.460. Hwæt ða thesalla ðurh ðas micclan mihte wearð
afyrht. and his wælhreowan hneccan to ðæs halgan weres fotswaðum
gebigde. biddende his miltsunge. and ðingrædene;
 105.463. Benedictus swa ðeah nateshwon fram his rædinge ne
aras. ac het his gebroðru hine to cyrcan lædan. and bletsunge syllan;
 105.465. Se eadiga benedictus ða æfter ðære bletsunge
manode þone reðan ehtere. þæt he ðære wodlican reðnysse
geswice. and he ða þearle ablicged aweg tengde. and æt ðam cristenan
menn nan ðing habban ne dorste. ðone ðe se eadiga benedictus na
handlunge. ac on beseonde fram his bendum alysde;
 105.470. An geleafful yrðling bær his deadan suna lic to
benedictes mynstre.and mid dreorigum wope. hrymde to ðam halgan were. agif me
minne sunu. agif ne minne sunu;
 105.472. Se halga wer andwyrde. Hwæt la. ætbræd ic ðe
þinne sunu? Se yrðling andwyrde;
 106.474. La leof he is dead. gang to and arær hine;
 106.474. Se eadiga wer cwæð to his gebroðrum. Gað aweg.
nis ðis na ure dæd. ac is ðæra halgena apostola;
 106.476. Þa ðurhwunode se ceorl on his bene. swerigende
þæt he aweg ne cyrde. buton se halga his sunu arærde;
 106.478. Hwæt ða benedictus eode to ðæs cnapan lice. and
ðær on uppon gelæg. and aras. and his handbredu astrehte wið heofonas
weard. þus cweðende;
 106.480. Min drihten ne beheald þu mine synna. ac geleafan
ðises mannes. se ðe bitt aræran his sunu. and agif nu drihten ða
sawle. ðe ðu name into ðisum lichaman;
 106.483. Sona ða æfter ðisum gebede geedcucode se deada
cnapa. and se halga wer hine betæhte ansundne his fæder;
 106.486. Se halga wer hæfde ane eawfæste swustor SCOLASTICA
gehaten. seo wæs fram cildhade gode gehalgod on mægðhade him
ðeowigende. on gehendnysse his mynstres wunigende. þa geneosode se halga
wer symle æne ymbe geares ymbrene;
 106.490. Þa gecom he sume dæge to hyre cytan æfter gewunan
mid sumum his gebroðrum. and hi ealne ðone dæg on godes herungum. and
halgum spræcum adrugon;
 106.492. Efne ða on æfnunge ða ða hi æt gereorde
sæton. cwæð þæt halige mæden. to hire arwurðfullan breðer;
 106.494. Ic bidde ðe broðer min. ne forlæt ðu me on
þissere nihte. þæt wit magon smeagan ymbe gefean þæs heofenlican
lifes. oð merigen;
 106.496. Ða andwyrde se arwurða broðor;
 106.497. Hwæt cweðst þu sweoster? Ne mæg ic nateshwon
buton mynstre nihtes wunian;
 106.498. And wæs ða swa stille weder. þæt nan wolcn
næs on ðære lyfte gesewen;
 106.499. Hwæt ða seo mynecynu ða ða heo his andsæc
gehyrde. beclypte hire neb mid handum. and ahylde hire heafod to ðære
mysan biddende þone ælmihtigan drihten;
 106.502. Þa mid ðam ðe heo hire heafod of ðære mysan
ahefde. ða abærst swa micel ðunor. and liget. and swilc storm yðigende
feoll. swa þæt se halga wer and his gebroðra ne mihton for ðam
ormætan gyte heora fet of ðære cytan astyrian;
 106.505. Ða cwæð se halga wer to his sweoster. Arie ðe se
ælmihtiga god sweoster. Hwæt hæfst þu gedon? Heo andwyrde;
 106.507. Efne ic bæd þe. and þu me noldest tiðian. ða
bæd ic minne drihten. and he me gehyrde;
 107.509. Gang nu to mynstre gif ðu mage. and me ana forlæt;
 107.510. He ða ne mihte buton ðam hrofe acuman. ac ðær
wunode þa niht unwilles. se ðe sylfwilles nolde;
 107.511. And hi ealle ða niht mid halgum spræcum þæs
gastlican lifes ðurhwacole aspendon;
 107.512. Eft siððan ymbe ðry dagas stod se halga wer on his
gebedum. and beseah ut. and geseah ðære ylcan mynecene. his sweoster sawle
lædan to heofenan. on anre culfran hiwe;
 107.515. He ða hire wuldres blissigende ðam ælmihtigan gode
þancode. and hire forðsið his gebroðrum cyðde. and sende hi
ðærrihte þæt hi hire lic to mynstre feredon. and on his agenre
byrgene þær he sylf licgan wolde mid arwurðnysse bebyrigdon. þæt
heora lichaman on anre byrgene hi gereston. swa swa heora mod on annysse symle
gode ðeowode;
 107.522. Eft on oðrum timan stod se halga wer on his gebedum
uppon anre upflora. þær his bed inne wæs. þa gestod he æt anum
ehðyrle. oð forðnihtes. þone ælmihtigan god biddende;
 107.524. Þa færlice asprang micel leoht beortre ðonne
ænig dæg. swa þæt se halga wer oferseah ealne middaneard. and ofseah
betwux ðam micclum leoman lædan mid engla werode anes biscopes sawle to
heofenum. his nama wæs Germanus;
 107.528. Ða wolde se halga habban him gewitan. þære
wunderlican gesihðe. and ofclypode his diacon him hrædlice to. and he ða
geseah sumne dæl þæs leohtes;
 107.531. Þa sende se halga wer swyftne ærendracan to þæs
biscopes ceastre. þæt he sceolde geaxian hwæðer he lifes wære;
 107.533. Se ærendraca ða hine gemette deadne. and smealice
ymbe his forðsið befran. and geaxode ða þæt he on ðære tide
gewat. ðe se halga benedictus his sawle to heofenan ferian geseah;
 107.536. Wunderlic gesihð. þæt an deadlic man mihte ealne
middaneard oferseon;
 107.537. Þeah gif se man gesihð godes leoht. þonne bið
þæt gesceaft swiðe nearu geðuht. and ðæs mannes sawl bið on
gode mid þam leohte tospræd. swa þæt heo oferstihð middaneard. and
eac hi sylfe;
 107.540. Hwilc wundor wæs ðeah se halga wer ealne middaneard
ætforan him gesawe. ða ða he wæs ahafen on his modes leohte ofer
middanearde;
 107.542. Witodlice þæt leoht þe he wiðutan geseah wæs
on his mode scinende. and his mod to ðam upplican abræd. and him
æteowode hu nearowe ealle ða niðerlican gesceafta him wæron
geðuhte. þurh ormætnysse þæs godcundlican leohtes;
 108.547. Þes eadiga wer benedictus awrat muneca regol mid micclum
gesceade. mid beorhtre spræce. on ðam mæg gehwa tocnawan ealle dæda
his lareowdomes. for ðan ðe se halga swa leofode swa swa he tæhte;
 108.550. Se eadiga wæs bliðe on andwlitan. mid hwitum hærum
fægere gehiwod. and mid micelre lufe on mode afylled. swa þæt he on
heofonlicum eðle eardigende wæs. þeah ðe he on eorðan ða gyt
wunode;
 108.554. Þæs geares ðe he gewat. he cyðde his forðsið
on ær. sumum his leorningcnihtum mid him drohtnigendum. and sumum oðrum on
fyrlenum stowum wunigendum;
 108.556. Seofon nihtum ær he gewite he het his byrgene
geopenian. and he ðærrihte mid stiðlicum fefore geond ða seofon niht
þearle gedreht wearð;
 108.559. On ðam sixtan dæge his legeres he het hine beran into
cyrcan. and þær hine gehuslian;
 108.560. He ða astod betwux his gebroðra handum. astrehtum
handum wið heofonas weard. and betwux his gebedum his gast ut ableow;
 108.562. On ðam ylcan dæge wearð æteowod his twam
leorningcnihtum an weg. fram ðam huse þe he on gewat on ðam eastdæle.
astreht oð heofonan;
 108.564. Se weg wæs mid pællum gebricgod. and mid ungerimum
leohtfatum scinende;
 108.566. Ðær on uppon stod sum arwurðe wer mid beorhtum
gyrlum. axigende hwæs se weg wære. þe hi beheoldon;
 108.567. Hi cwædon þæt hi nyston;
 108.568. Þa cwæð se engel him to;
 108.568. Ðis is se weg ðe godes dyrling Benedictus to heofenum
on astah;
 108.570. His halga lichama wearð ða bebyriged to his sweoster
lice Scolastican. swa swa he sylf bebead binnon Iohannes cyrcan þæs halgan
fulluhteres. on ðam munte Casino. ac he wæs siððan æfter manegum
gearum geferod to francena rice. to þam mynstre ðe we hatað Florege. on
ðære stowe his ban restað on micclum wurðmynte. and on wundrum
scinende. and his sawl symle gesælig rixað mid gode on heofenum. for godum
geearnungum;
 109.577. Þæt scræf ðe he ærest on drohtnigende wæs.
gyt oð ðis on wundrum scinende ðurhwunað;
 109.578. Witodlice sum gemyndleas wif ferde worigende geond wudas.
and feldas. and ðær gelæg þær hi seo teorung gelette;
 109.580. Ða beeode heo sume dæge þurh nytennysse into ðam
scræfe þæs eadigan benedictes. and þær hi gereste. and aras
ðæs on merigen swa gewittig. swilce heo næfre on nanre wodnysse
nære. and swa siððan symle ðurhwunode;
 109.585. Hwa mæg on worulde ealle ða wundra gereccan. ðe se
ælmihtiga scyppend ðurh ðisne æðelan wer middanearde geswutelode;
 109.587. Sy him wuldor and lof. A. on ecnysse mid eallum his
halgum. se ðe ana is unasecgendlic God. Amen:

END_TEXT
START_TEXT

ÆCHom II, 12.1
B1.2.13.
Mid-Lent: Godden 1979, 110-20.



 110.1. <foreign> DOMINICA. IN MEDIA QUADRAGESIME </foreign> MEN ÐA LEOFOSTAN we
rædað nu æt godes ðenungum ymbe gesetnysse þære ealdan .æ. Nu
wylle we eow sume geswutelunge be ðære gecyðnysse sceortlice secgan.
þæt ge eallunge þæs andgites orhlyte ne syn. for ðan ðe ure
mæð nys. þæt we eow be fullum andgite hi geopenian magon. ne ge eac
nateshwon hire deopan digelnysse fulfremedlice understandan ne magon;
 110.7. Þry timan sind on þyssere worulde. <foreign> Ante legem. Sub
lege. Sub gratia; </foreign> Þæt is ær .æ. under .æ. under godes gife;
 110.8. Se tima is ær æ gecweden þe wæs fram Adam buton
.æ. oð Moysen. ða gesette God .æ. ðurh moysen. and se tima wæs
gecweden under .æ. oð cristes tocyme on menniscnysse;
 110.11. Ða awende crist ða ealdan .æ. to gastlicere
getacnunge;
 110.12. Nu is se tima fram cristes ðrowunge gehaten under godes
gife. for ðan ðe his gifu gewissað ða gecorenan symle to
soðfæstnysse and to lifes bebodum þæt hi ða ðing gastlice
gehealdon ðe seo ealde æ. lichamlice bebead;
 110.17. Abraham hatte se heahfæder. ðe ærest æfter ðam
micclum flode to gode cyððe hæfde;
 110.18. He wæs godes gespreca. and his bebodum þearle
gehyrsumode. þa forgeaf se ælmihtiga god him and his ofspringe þone eard
to bogienne þe is gehaten Iudea land. on ðam is seo burh hierusalem ðe
crist on ðrowode. ðeah ðe heo nu on oðre wisan getymbrod sy;
 110.22. Þa cwæð se ælmihtiga god to abrahame. wite ðu
þæt ðin cynn sceal ælðeodig wunian. on oðrum earde feower hund
geara. and hi hi on ðeowte gebrincað and micclum swencað;
 110.25. Soðlice ic deme ðam folce. and ðin mægð
siððan mid micclum æhtum of ðam lande færð. and on ðam
feorðan cneowe hi gecyrrað hider ongean;
 111.28. Abraham siððan gestrynde sunu Isaac. and se isaac
gestrynde twegen. Iacob. and Esau;
 111.29. Se iacob wæs gode gecoren. and gestrynde twelf suna.
ða sind gehatene twelf heahfæderas;
 111.30. Þa becom se mæsta hunger ofer eallum middanearde
seofon gear tosomne. buton on egypta lande. on ðam anum wæs corn swa hit
gecweden is. swa fela swa bið sandceosol on sæ;
 111.34. Ða ferde se iacob mid his twelf sunum. and his suna sunum
ealles hundseofontig manna to egypta lande þær ðær hi bigleofan
fundon. and þær eardodon feower hund geara. swa swa se ælmihtiga god
abrahame sæde;
 111.37. Þa æt nextan aras Pharao se egyptisca cyning. and
þæt israhela folc eall on ðeowte gebrohte. het hi wyrcan his
burhweallas. and hi bysmorlice geswencte. and het acwellan ælc hyse cild of
ðam cynne;
 111.41. Betwux ðisum asprang moyses. and his broðer aaron. of
ðære ylcan mægðe;
 111.42. To ðam moyse spræc se ælmihtiga god. þisum
wordum;
 111.43. Ic geseah mines folces geswinc on egypta lande. and heora
hream ic gehyrde. and ic niðer astah. þæt ic hi ahredde of egyptiscra
manna handum. and ic hi gelæde of ðam earde to godan lande and bradum.
þæt ðe fleowð mid meolce and mid hunige;
 111.47. God cwæð þa to moysen. far to ðam cyninge pharao.
and beod him þæt he min folc forlæte of his leode faran;
 111.49. Moyses ða and his broðor aaron ferdon to pharao. mid
ærende þæs ælmihtigan godes. and cwædon;
 111.50. Þus cwyð drihten israhela god. forlæt min folc
þæt hit me lac offrige on westene. swa ic him gewissige;
 111.52. Pharao him andwyrde;
 111.52. Hwæt is se drihten þæt ic his stemne gehyran
sceole. and Israhel forlætan? Nat ic ðone drihten. and ic israhel ne
forlæte;
 111.55. Ða sende se ælmihtiga tyn cynna wita ofer ðam
ðwyran cyninge. and ofer his leode. ær ðan ðe he þæt folc
forlætan wolde;
 111.57. Moyses ðurh godes mihte awende eal heora wæter to
readum blode. and he afylde eal heora land mid froggon. and siððan mid
gnættum. eft mid hundes lusum ða flugon into heora muðe and heora
næsðyrlum. and se ælmihtiga ðone modigan cyning mid þam eaðelicum
gesceaftum swa geswencte. se ðe mihte hine mid wildum berum and leonum
gewyldan. gif he swa wolde. and nan ðyssera geswencednyssa ne becom on ðam
ende þæs eardes ðe þæt godes folc on eardode;
 112.64. Þæt fifte wite wæs cwealm on heora orfe. swa
þæt on ðam lande fornean nan orf ne belaf. buton israheles þe ansund
gestod;
 112.66. Þæt sixte wite wæs þæt mislice geswel and
blædran asprungon on heora lichaman. on eallum his folce;
 112.68. Þæt seofoðe wite wæs þæt swa micel ðunor
and hagol becom on ðam leodscipe. þæt ælc ðing wæs adyd þe ute
wearð gemet. and ælc treow on ðam earde tobærst;
 112.70. Þæt eahteoðe wite wæs. þæt gærstapan
ofereodon eall þæt land. swilce swa næfre ær ðan næron. ne eft
næfre ne gewurðað. and hi forgnogon swa hwæt swa se hagol belæfde.
oððe on treowum. oððe on oðrum wæstmum;
 112.74. Þæt nigoðe wite wæs. þæt becomon ðicce
ðeostru. and egeslice ofer eallum egypta lande. swa þæt heora nan binnon
ðrim dagum oðerne ne geseah. ne hi of ðære stowe styrian ne mihton.
and on israhela ðeode wæron gewunelice dagas;
 112.78. Þæt teoðe wite wæs. þæt on ælcum huse
ealre ðære ðeode. on anre nihte læg an dead mann. and þæt wæs
se frumcenneda. and se leofosta þam hlaforde;
 112.81. Þa æt nextan forlet pharao Israhela folc of his earde
siðian. mid micclum æhtum. and god gesette ðone foresædan moysen his
folce to heretogan. and his broðer aaron to sacerde. and hi læddon
þæt folc to ðære readan sæ. mid micelre fyrdinge þæt wæron
six hund þusenda wigendra manna. buton wifum and cildum;
 112.86. Ða ofðuhte pharao þæt he þæt folc swa
freolice forlet. and tengde æfter mid eallum his here. and offerde hi æt
ðære readan sæ;
 112.88. Þa cwæð se ælmihtiga to moysen. astrece ðine
hand ofer ða sæ. and todæl hi;
 112.89. And moyses ða sloh þære sæ ofer mid his gyrde.
and seo sæ toeode on twa. and eal þæt israhela folc eode ofer ða
sæ. be drium grunde. and þæt wæter stod him on twa healfa swilce
oðer stanweall;
 112.92. Pharao ða him filigde æt ðam hon mid his gebeotlicum
crætum. and gilplicum riddum;
 112.93. Þa cwæð se ælmihtiga god to moysen. astrece
ðine hand ofer ða sæ. þæt þæt wæter gecyrre to ðam
egiptiscum. ofer heora crætum and riddum;
 113.96. Moyses ða astrehte his hand ongean ðære sæ. and
heo oferarn pharao. and ealle his crætu. and riddan mid yðum oferwreah.
swa þæt ðær næs furðon an to lafe ealles ðæs heres þe him
filigde;
 113.99. Israhela folc soðlice eode be ðam drium grunde. and hi
sungon godes lof mid geleafan. godes mihta mærsigende;
 113.102. Æfter ðisum him com bigleofa of heofenum swa hwær
swa hi wicodon geond þæt westen. and gehwilc mann þæs heofonlican
metes swa micel gegadrode. swa he to ðam dæge geðicgan mihte. and him
dæghwomlice edniwe of heofenum com. þa feowertig geara ðe hi on ðam
westene ferdon;
 113.106. On ðam westene næs nan ðæra wætera þe him
to ðearfe mihte for ðære biternysse. ac god het moyses slean mid his
gyrde þone heardan stanclud. and of ðam stane arn ormæte stream
wæteres eallum ðam folce. and heora orfe to genihtsumnysse;
 113.110. Ðam folce eode ætforan symle godes wolcn swilce
ormæte swer. se wæs fyren geðuht on nihtlicere tide. and on gewunelices
wolcnes hiwe on dæge. and hi ðam wolcne symle filigdon. swa hwær swa
hit ætstod þær hi wicodon. and eft swa hraðe swa þæt wolcn
styrode. swa siðode samtinges eal seo fyrd æfter ðam wolcne;
 113.115. Binnon feowertig geara fæce næs nan man gelegerod on
eallum ðam folce. ne heora reaf næs tosigen. ne him se heofenlica mete ne
ateorode. oð þæt hi to ðam earde becomon. þe him se ælmihtiga god
þurh hine sylfne behet;
 113.120. God cwæð to moysen þæt he wolde cuman. and hine
ætforan ðam folce gesprecen. þæt hi ðy leaffulran wæron. and het
hi beon gearowe on ðam ðriddan dæge;
 113.122. Ða on ðam fifteogoðan dæge ðæs ðe hi fram
egypta lande ferdon. wearð godes wuldor gesewen. on ðam westene uppon anum
munte se is gehaten Synay. to ðam astah se ælmihtiga scyppend. and efne
ða þær begann to brastligenne micel ðunor. and liget sceotan on
ðæs folces gesihðe. and byman bleowan mid swiðlicum dreame. and micel
wolcn oferwreah ealne ðone munt;
 113.128. Betwux þisum dreame clypode se ælmihtiga drihten
moysen him to and cwæð;
 113.130. Astih eft adune. and bebeod ðam folce þæt heora nan
ðam munte ne genealæce. swa hwæt swa hine hrepað. oððe mann.
oþþe nyten. he ne leofað sona;
 114.132. Astih ðu eft up to me. and aaron samod;
 114.133. Moyses ða godes hæse gefylde. and eft up to him
astah;
 114.135. Þa awrat se ælmihtiga god him twa stænene wexbredu
mid his agenum fingre. on ðam wæron awritene tyn word. þæt sind tyn
ælice beboda. þæra worda wæron ðreo on anre tabelan awritene and
seofon on ðære oðre;
 114.138. Þæt forme bebod is. Drihten ðin god. is an god;
 114.139. Þæt oðer word is. ne underfoh ðu ðines drihtnes
naman on ydelnysse;
 114.140. Þæt ðridde word is. beo ðu gemyndig. þæt
ðu ðone restendæg freolsige;
 114.141. Ðas ðreo word stodon on anre tabulan;
 114.142. On ðære oðre tabelan wæs þæt forme bebod.
Arwurða ðinne fæder. and þine moder;
 114.143. Þæt oðer bebod. ne hæm ðu unrihtlice;
 114.144. Þæt ðridde. ne ofslih ðu mannan;
 114.144. Þæt feorðe. ne stala ðu;
 114.145. Þæt fifte. ne beo ðu leas gewita;
 114.145. Þæt sixte. ne gewilna ðu oðres mannes wifes;
 114.146. Þæt seofoðe. ne gewilna ðu oðres mannes
æhta;
 114.147. Ðas tyn beboda synd eallum mannum gesette. to
gehealdenne;
 114.149. Moyses ða wæs wunigende up on ðære dune
feowertig daga and feowertig nihta tosomne. and he on eallum ðam fyrste nanes
eorðlices bigleofan ne onbyrigde. and he awrat be godes dihte þa fif
ælican bec. ærest be frumsceafte þe nan eorðlic man ða nyste. and
siððan be adames ofspringe. and noes flode. and þæra enta getimbrunge.
and swa forð oþ þæt he com to ðam dombocum þe se heofenlica
wealdend his folce gesette to some. and to sehtnysse. and to rihtlæcunge
ealra forgægednyssa. and swiðost be godes biggengum. hu men hine ænne
ælmihtigne wurðian sceolon. and he sylf het moysen him gewyrcan an geteld
mid wunderlicum dihte gefadod. on menigfealdre getacnunge;
 114.160. On ðam getelde hi sceoldon þa godcundan lac symle
geoffrian. for ðan ðe hi ne mihton on ðære fare cyrcan aræran;
 114.162. On ðam getelde he het him offrian cucu orf. and
siððan æt ðam weofode acwellan. swa swa nan man nu lichamlice don ne
mot;
 114.165. Ac we willað eow secgan þæt gastlice andgyt
þyssera ealdra gesetnyssa. for ðan ðe seo ealde .æ. is mid gastlicum
andgyte afylled. and crist geopenode us ða deopan digelnyssa. and hi ðurh
hine sylfne gastlice gefylde. swa swa he to his leorningcnihtum cwæð;
 115.169. Ne wene ge na þæt ic come to ði þæt ic wolde
towurpan þa ealdan. æ. oððe witegena gesetnyssa. Ic ne com to ði
þæt ic hi towurpe. ac þæt ic hi gefylde;
 115.171. Soð ic eow secge. An strica oððe an stæf
ðære ealdan .æ. ne bið forgæged. oð þæt hi ealle gefyllede
beon;
 115.173. Þus trum is seo ealde .æ. ac heo sceal beon gefylled
ðurh godes ðeowas æfter gastlicum andgite. and na lichamlice;
 115.175. Hit bið swiðe langsum gif we ealle ðas getacnunga
eow nu ætsomne gereccað. ac we willað nu sume eow geopenian. and sume
eft on gelimplicere tide;
 115.178. Þæt egypta land hæfde getacnunge þyssere
worulde. and pharao getacnode þone ðwyran deofol þe symle godes gecorenum
ehtnysse on besett. on andwerdum life;
 115.180. Swa swa se ælmihtiga god ða his folc ahredde wið
þone cyning pharao. and hi lædde to ðam earde þe he abrahame and his
ofspringe behet. swa eac he arett dæghwomlice his gecorenan wið þone
ealdan deofol. and hi alyst fram his ðeowte. and fram ðyssere geswincfullan
worulde. and gelæt hi to ðam ecan eðele. ðe we to gesceapene
wæron;
 115.186. Seo reade sæ hæfde getacnunge ures fulluhtes. on
ðære adranc pharao and his here samod. swa eac on urum gastlicum fulluhte
bið se deofol forsmorod fram us. and ealle ure synna beoð adylegode. and we
ðonne sigefæste mid geleafan godes lof singað. anbidigende mid geðylde
þæs ecan eðeles;
 115.192. Witodlice þæt westen. and þæt feowertig geara
fæc is ure anbidung on mislicum costnungum æfter urum fulluhte. oð
þæt we becumon ðurh gehealdsumnysse godes beboda to ðam upplican
eðele. on ðam ðe we ecelice eardian sceolon;
 115.195. Þæt wolcn wæs symle ðæs folces latteow on
ealre ðære fare ge ær ðan ðe hi þa readan sæ ofereodon. and
eac siððan. on ðam westene;
 115.197. Þæt wolcn getacnode crist se ðe is ure latteow on
gastlicum ðingum. and he wæs liðe on his menniscnysse swilce on wolcnes
hywe. and he bið swiðe egefull on fyres gelicnysse on ðam micclum dome.
þonne he scinð ðam rihtwisum. and byrnð ðam unrihtwisum;
 115.202. Soðlice gehwilces rihtwises mannes lif is dæge
wiðmeten. and þæs synfullan nihtlicum ðeostrum. and drihten bið
liðe ðam rihtwisum. and egefull ðam unrihtwisum;
 116.206. Se apostol paulus cwæð be ðam israhela folce.
þæt hi ealle wæron on ðære sæ gefullode. and hi ealle æton
ðone gastlican mete. and ðone gastlican drenc druncon;
 116.208. Soðlice se mete ðe him of heofenum com. hæfde
cristes getacnunge se ðe be him sylfum cwæð;
 116.210. Ic eom se liflica hlaf þe of heofenum astah. and swa hwa
swa of ðam hlafe geett. he leofað on ecnysse. and se hlaf ðe ic sylle for
middaneardes life. is min lichama;
 116.212. On ðam halgan husle we ðicgað cristes lichaman. se
hlaf is soðlice his lichama gastlice. ðeah ðe se ungelæreda þæs
gelyfan ne cunne;
 116.215. Be ðam stane ðe þæt wæter on ðam westene ut
afleow. cwæð se ylca apostol;
 116.216. Hi druncon of ðam gastlican stane. and se stan wæs
crist;
 116.217. Næs ðeah se stan lichamlice crist. ac he hæfde
cristes getacnunge;
 116.218. His side wæs on ðære rode gewundod. and þær
fleow ut blod and wæter samod;
 116.219. Þæt blod to ure alysednysse. and þæt wæter to
urum fulluhte;
 116.221. On ðam fifteogoðan dæge ðæs folces færeldes
wæs seo ealde .æ. gesett. and on ðam fifteogoðan dæge æfter
cristes æriste com se halga gast of heofenum ofer his apostolum on fyres
hiwe. and him ðurh his gife ealle ðing tæhte. and ealle middaneardlice
gereord him forgeaf;
 116.226. On ðam munte Synay. þe se ælmihtiga on becom
wearð micel ðunor gehyred. and stemn and liget gesewen. swa swa scinende
leohtfatu. and þær wæs bymena dream hlude swegende. and eal se munt
smocigende stod;
 116.229. On ðam stemnum and on ðam þunore we understandað
þæra bydela hream. þe god sende geond ealne middaneard to bodigenne
geleafan þære halgan ðrynnysse;
 116.232. On ðam leohtfatum þæs ligettes wæs getacnod seo
beorhtnys þæra wundra ðe ða halgan bydelas on godes naman gefremedon;
 116.234. Þæra bymena cyrm. is seo strange bodung þe æfter
ðæs halgan gastes tocyme ferde geond ealne middaneard;
 116.236. On ðam fyre and on ðam smyce wæs getacnod þæt
gehwilce arfæste men and geleaffulle beoð symle onlihte ðurh godes
gesetnyssum. and ðæra arleasra manna eagan beoð þurh gedwyldes smyce
symle aðystrode;
 117.240. God awrat ða ealdan .æ. mid his fingre on ðam
stænenum weaxbredum. Godes finger is se halga gast. swa swa crist on his
godspelle cwæð. Gif ic on godes fingre deofla adræfe. and se oðer
godspellere awrat. Gif ic on godes gaste deofla adræfe;
 117.243. Nis na to understandenne be ðæs limes micelnysse. ac
be ðæra fingra fremminge;
 117.245. Nis us nan lim swa gewylde to ælcum weorce swa us sind
ure fingras. and se halga gast is gecweden godes finger. for ðan ðe he
awrit ðurh his gife on manna heortan ða gastlican bebodu. and todælð
his gife mannum be ðam ðe he wile. for ðan ðe he is ælmihtig wyrhta.
mid fæder. and mid suna. hi ðry an god æfre unbegunnen and ungeendod;
 117.250. Ða stænenan weaxbredu getacnodon þæra iudeiscra
manna heardheortnysse. be ðam cwæð se witega Ezechiel;
 117.252. Ic ætbrede him ða stænenan heortan. and ic forgife
him flæscene heortan. þæt is andgitfulle heortan;
 117.255. Tyn beboda awrat se ælmihtiga on ðam twam tabelum.
ðreo word on anre tabelan. ða belimpað to godes lufe. and seofon on
ðære oðre. þa gebyriað to manna lufe. and to geferrædene ure
nextan;
 117.258. Þa twa tabelan getacnodon ða twa bebodu þe ic nu
namode. godes lufu. and manna. and eac ða twa gecyðnyssa þa ealdan. and
ða niwan;
 117.260. Þæt forme word is;
 117.260. Drihten ðin god. is an god;
 117.261. An god is ealra ðinga scyppend on ðrim hadum
ðurhwunigende. þæt is fæder. and his sunu. and heora begra gast.
ealle gelice mihtige. and æfre on anre godcundnysse wunigende;
 117.264. Hi ne magon beon togædere genemnede. ac hi ne beoð
næfre todælede;
 117.265. Þisne ænne god we sceolon mid soðum geleafan and
soðre lufe symle wurðian. for ðan ðe he is ana god. ure scyppend. and
nis nan oðer god buton him anum;
 117.267. Þæt oðer bebod is;
 117.268. Ne underfoh ðu ðines drihtnes naman on ydelnysse.
þæt is ne gelyf ðu þæt crist þin drihten sy gesceaft. ac gelyf
þæt he is gelic his fæder. æfre of him acenned. þurh ðone sind
ealle ðing geworhte;
 117.271. Witodlice ælc gesceaft is ydelnysse underðeod.
þæt is awendedlicnesse. for ðan ðe hi beoð awende fram brosnunge to
unbrosnunge;
 118.273. Þæt ðridde bebod is;
 118.273. Beo ðu gemyndig. þæt þu ðone restendæg
gehalgige;
 118.274. On six dagum geworhte god ealle gesceafta. and geendode hi
on ðam seofoðan. þæt is se sæternes dæg. þa gereste he hine.
and ðone dæg gehalgode;
 118.277. Ne gereste he hine for ði þæt he werig wære. se
ðe ealle ðing deð buton geswince. ac he geswac ða his weorces;
 118.278. He geswac ðæs dihtes ealra his weorca. ac he ne
geswac na to gemenigfyldenne þæra gesceafta æftergengnyssa;
 118.280. God geswac ða his weorces. swa þæt he na ma gecynda
siððan ne gesceop. ac swa ðeah he gemenigfylt dæghwomlice þa ylcan
gecynd swa swa crist cwæð on his godspelle;
 118.283. <foreign> Pater meus usque modo operatur. et ego operor;</foreign> Þæt
is on englisc. min fæder wyrcð dæghwomlice oð þis. and ic wyrce;
 118.285. Se ælmihtiga fæder gedihte ealle gesceafta þurh
his wisdom. and se wisdom is his sunu. and he hi ealle geliffæste þurh
ðone halgan gast. and on ðam deopan dihte stodon ealle þa ðing ðe
ða gyt næron;
 118.288. Witodlice we wæron on þam dihte. and eac ða ðe
æfter us cumað. oð þyssere worulde geendunge;
 118.290. God gesceop ða æt fruman twegen men. wer and wif. and
he geswac ða þæra gesceapennyssa. swa þæt he na ma cynna on mannum
ne gesette. ac he gemenigfylt ða twa cynn dæghwomlice. swa þæt he
gescypð ælces mannes lichaman on his moder innoðe. and him sawle
siððan on besett;
 118.294. Ne beoð ða sawla nahwar ær ðan wunigende. ac se
ælmihtiga wyrhta hi gescypð ælce dæg. swa swa he deð þa
lichaman;
 118.296. God gesceop ða. Nytenu. and fixas. and fugelas. and
ealle eorðlice wæstmas. ac he gescypð ælce geare oðre edniwe
ðæs ylcan gecyndes. for ðan ðe ða ærran ateoriað;
 118.300. Se sæternesdæg wæs ða gehaten restendæg.
oð cristes ðrowunge. on ðam dæge læg cristes lic on byrigene. and
he aras of deaðe on ðam sunnandæge. and se dæg is cristenra manna
restendæg. and halig ðurh cristes ærist;
 118.303. Þone dæg we sceolon symle freolsian. mid gastlicere
arwurðnysse;
 118.304. Se sæternesdæg wæs gehalgod mid micelre
gehealdsumnysse on ðære ealdan. æ. for ðære getacnunge cristes
ðrowunge. and his reste on ðære byrgene. Ac se sunnandæg is nu
gehalgod þurh soðfæstnysse his æristes of deaðe;
 118.308. Oðer restendæg is us eac toweard. þæt is
þæt ece lif. on ðam bið an dæg buton ælcere nihte. on þam we
us gerestað ecelice. gif we nu ðeowtlicera weorca. þæt sind synna
geswicað;
 119.312. Þæt feorðe bebod is;
 119.312. Arwurða þinne fæder. and ðine moder. se ðe
wyrigð fæder oððe moder. oþþe hi tyrigð. se is deaðes
scyldig;
 119.314. La hwæne wile se man arwurðian. gif he ðone þe
hine gestrynde. and ða moder ðe hine gebær and afedde nele arwurðian;
 119.316. Æfter gastlicum andgite. God is ðin fæder. and his
gelaðung is ðin moder. arwurða hi on eallum ðingum;
 119.317. Þæt fifte bebod is;
 119.318. Ne unrihthæm ðu;
 119.318. Ælc ðæra manna þe hæmð buton rihtre æwe.
he hæmð unrihtlice;
 119.319. And se ðe ofer his æwe hæmð. he is forlir.
ðurh his æwbrice;
 119.320. Þæt sixte bebod is;
 119.320. Ne ofslih ðu mann;
 119.321. Manslaga bið se ðe man ofslihð. and se ðe oðerne
to deaðe forsegð. and se ðe oðres sawle forpærð. se ðe hungrigum
oððe nacodum gehelpan mæg and nele. ac læt hine acwelan on ðære
hafenleaste. þonne bið se eac ðurh his wælreownysse manslaga geteald;
 119.325. Þæt seofoðe bebod is;
 119.325. Ne stala ðu;
 119.325. Ðis bebod wiðcweð ælcum reaflace. and is
gehwilcum menn full cuð;
 119.326. Þæt eahteoðe bebod is;
 119.327. Ne beo ðu leas gewita;
 119.327. Þis bebod wiðcweð leasunge;
 119.328. Þæt nigoðe bebod is;
 119.328. Ne gewilna ðu oðres mannes wifes;
 119.329. Manfullic dæd bið þæt hwa oðres wif
gebysmrige. for ðy is geboden þæt ðu ðæs ne gewilnige. witodlice
gif ðu ðæs ne gewilnast. ne becymst ðu næfre to ðam pleolicum
leahtre;
 119.331. Þæt teoðe bebod is;
 119.332. Ne gewilna ðu oðres mannes æhta;
 119.332. Ðis bebod wiðcweð unrihtwisre gewilnunge. and
woruldlicere gitsunge;
 119.334. Is eac to understandenne þæt þæt egyptisce folc
wearð mid tyn witum geslagen. and tyn beboda wæron awritene on ðam twam
tabelum. godes folce to rihtinge. þæt ða deofellican leahtras ðurh
ða bebodu adydde beon;
 119.337. Þæt miccle geteld þe god mid menigfealdum cræfte
gedihte. hæfde getacnunge þære halgan gelaðunge ðe crist ðurh his
tocyme astealde. and þurh his apostolas and lareowas getimbrode;
 119.340. On ðisum getelde wæron menigfealde fahnyssa. and
fornean unasecgendlice frætwunga;
 119.341. Swa beoð eac on godes gelaðunge menigfealde
fægernyssa. ðurh godra manna drohtnunge. þe ðæs ecan lifes eallunge
gewilniað;
 120.344. Ða menigfealdan offrunga þe se ælmihtiga het on
ðam getelde symle offrian. getacnodon cristes ðrowunge. and he ða ealdan
onsægednyssa ealle gestilde. þa ða he sylf soðlice wearð geoffrod.
þam ælmihtigan fæder for urum synnum;
 120.347. Þa ealdan sacerdas offrodon cealf. and æt ðam
weofode snidon;
 120.348. Crist sylf wæs on ðam cealfe getacnod. for ðære
mihte his ðrowunge;
 120.349. Hi offrodon lamb binnon ðam getelde. and he wæs eac
on ðam getacnod. for his unscæððignysse;
 120.351. He wæs on rammes slege getacnod. for his ealdordome;
 120.352. He wæs on buccan slege getacnod. for gelicnysse
synfulles flæsces. þæt he mid urum flæsclicum gecynde. ure synna
adilegode;
 120.354. Eac gehwilce oðre offrunga hæfdon getacnunge his
toweardan deaðes. and bigencges godes ðeowdomes;
 120.357. We soðlice æfter ðeawlicum andgite cealf offriað
gode to lace. gif we ures lichaman modignysse for his ege oferswiðað;
 120.358. Lamb we offriað on godes lace. gif we
unscæððignysse on urum ðeawum symle healdað. and þa
unsceadwislican styrunga on stæððignysse awendað;
 120.361. Buccan we offriað oððe ticcen. gif we ures lichaman
galnysse oferswiðað;
 120.362. Culfran we offriað. gif we soðe bilewitnysse on urum
mode healdað;
 120.363. Turtlan we offriað. gif we on clænnysse wuniað;
 120.364. Þeorfe hlafas we bringað gode to lace. ðonne we
buton yfelnysse beorman. on ðeorfnysse syfernysse. and soðfæstnysse
farað;
 120.366. Hunig wæs forboden on eallum godes lacum. for ðan
ðe him ne licað on his gecorenum nane lustfullunga oððe werodnyssa
þyssere worulde;
 120.368. On ælcum lacum sceolde beon sealt gemenged gewisslice.
þæt we ealle godes ðenunge mid sealte wislices gesceades symle
gemengan;
 120.371. Ele sceolde eac mid godes lacum beon geoffrod. for
ðære getacnunge þæt we sceolon don mid glædnysse swa hwæt swa
we gode gedoð. for ðan ðe he lufað þone glædan syllend;

END_TEXT
START_TEXT

ÆCHom II, 12.2
B1.2.14.
Mid-Lent: Secunda sententia: Godden 1979, 121-6.



 121.374. <foreign> SECUNDA SENTENTIA DE HOC IPSO;</foreign> MOYSES. and Aaron. and
ða yldestan ealdras israhela ðeode geendodon heora lif on ðære
langsuman fare swa ðeah buton legere. and God gesette Iosue ðam folce to
heretogan. þæt he hi to ðam behatenan eðele lædan sceolde. and he
him behet þæt he wolde on eallum ðingum his gefylsta beon. swa swa he
wæs moyses. and he gesette aarones sunu Eleazar to sacerde ðam folce;
 121.382. Þæt folc tymde micelne team on ðam westene and
wurdon gewexene. to wige ful strange. binnon ðam fyrste feowertig geara;
 121.384. Hi ferdon ða mid fultume þæs folces menigu. and mid
gescyldnysse soðes drihtnes. to ðam leodum ðe hi gelaðode wæron;
 121.386. Ða Iordanis seo ea on emtwa toeode. and for ðæs
folces fare flowan ne mihte. and ætstod se stream. swa steap swa munt. and
Israhel eode eall be ðam grunde. dryge to lande. and seo ea eft toarn;
 121.389. Hi becomon ða to anre byrig IERICHO. Seo wæs sellice
getimbrod. mid seofon weallum beworht. and wel wiðinnan geset;
 121.391. Þa eode Israhela folc on ymbhwyrfte þære byrig
seofon dagas on an. ealle suwigende. ælce dæge æne swa swa se
ælmihtiga het. and on ðam seofoðan dæge swiðlice bleowan. seofon
sacerdas mid sylfrenum bymum. and Israhela folc eall samod hrymde;
 121.395. Ða burston ða seofon weallas. ealle tosomne. and hi
inn eodon swa hwær swa hi stodon. and ofslogon ða. swiðe ða
hæðenan. þæt ðær nan ne belaf. ðæra ungelyfedra cucu;
 121.398. Hwæt ða Iosue. siððan ferde. mid israhela
ðeode. to eallum leodum. þæs æðelan eardes. and hi ealle ofsloh.
þa ðe him oðflugon. ðam feollon stanas on uppan. micele of heofonum.
and hi mid ealle fordydon;
 121.401. Iosue se heretoga. mid sige wearð gebyld. and cwæð
to ðære sunnan. mid swiðlicum worde. þæt heo of ðære stowe.
styrian ne sceolde. ær ðan ðe his fynd feallende swulton;
 121.404. Þa stod seo sunne. swiðe healic. ongean Gabao. be
godes hæse. anes dæges fæcc. ær ðan ðe heo yrnan dorste. oð
þæt ða sigefæstan. heora fynd aledon;
 121.406. Seofon ðeoda hi ofslogon mid swurdes ecge. on ðam
wæron getealde. twa and ðrytig cyninga. ða wurdon ealle endemes
adylegode;
 122.409. Hwæt ða siððan se sigefæsta cempa. þone eard
ealne. emlice dælde. betwux twelf mægðum. þæs æðelan
mancynnes. Abrahames ofspringes. ðe hit eal gewann. and hi on ðam lande
leofodon siððan. oð þæt se ælmihtiga cyning. of ðam cynne
asprang. Drihten hælend. ure sawle to hæle;
 122.414. We habbað nu ðas race anfealdlice gereht. we willað
eac þæt andgit eow geopenian. and ða dygelnysse eow ne bedyrnan;
 122.416. Iosue hæfde þæs hælendes getacnunge. on naman
and on dædum. ðeah hit eow digele sy;
 122.417. He wæs gehaten mid halwendum naman Iosue. and Iesus.
Iudeiscra latteow;
 122.418. Iesus wæs gehaten ure hælend crist fram ðam engle.
ær ðan ðe he mennisclice acenned wære;
 122.420. Iesus is ebreisc nama. þæt is on leden <foreign>Saluator</foreign>.
and on englisc Hælend. for ðan ðe he gehælð his folc fram heora
synnum. and gelæt to ðam ecan earde heofenan rices. swa swa se heretoga
Iesus gelædde þone ealdan israhel to ðam earde þe him behaten wæs;
 122.425. Seo burh Iericho mid hire seofon weallum getacnode þas
ateorigendlican woruld þe tyrnð on seofon dagum. and hi symle
geedlæcað. oð þæt seo geendung eallum mannum becume;
 122.428. Iericho is gereht mona. and se mona hæfð þissere
worulde gelicnysse. for ðan ðe he is hwiltidum weaxende. hwiltidum
wanigende. swa swa ðeos woruld;
 122.430. Iosue se heretoga mid israhela folce beeode ða burh
seofon siðum. and ða godes ðeowas bæron þæt halige scrin mid
ðam heofenlicum haligdome. and seo burh næs mid nanum wige gewunnen. ac
mid þam ymgange. and ðurh ðæra sacerda blawunge toburston ða
weallas;
 122.434. Swa eac ðurh cristes tocyme to ðyssere worulde. and
ðurh his apostola bodunge tofeollon ða wiðerweardan weallas þyssere
worulde ungeleaffulnysse. oð þæt on ende ure tida bið se feondlica
deað. færlice toworpen. and se deað siððan us derian ne mæg;
 122.439. Iosue ða siððan and israhel ofslogon seofon ðeoda.
mid ðam foresædum cynegum. and he ðone eard ealne todælde. betwux
ðam twelf mægðum þe him mid fuhton;
 122.441. Hit wæs alyfed on ðære ealdan .æ. þæt
gehwa moste his feond ofslean. swa swa crist sylf to his leorningcnihtum
cwæð;
 122.443. Ge gehyrdon hwæt gecweden wæs ðam ealdum mannum on
moyses .æ. Lufa ðinne nextan. and hata ðinne feond;
 123.445. Ic soðlice eow secge;
 123.446. Lufiað eowere fynd. doð þam tela. ðe eow
hatiað;
 123.446. And gebiddað for eowerum ehterum. and eow tynendum.
þæt ge beon eoweres fæder bearn. se ðe on heofonum is. se ðe deð
his sunnan scinan ofer ða yfelan. and ofer ða godan. and sylð renscuras
ðam rihtwisum. and ðam unrihtwisum;
 123.450. Gif ge ða ane lufiað þe eow lufiað. hwilce mede
hæbbe ge þonne æt gode? Þus tæhte crist on ðære niwan
gecyðnysse. eallum cristenum mannum to donne. gif hwam seo lar oflicige. ne
yrsige he nateshwon wið us. ðeah ðe we godes bebodu mannum geopenian. for
ðan ðe he cwæð. Soð ic eow secge. buton eower rihtwisnyss mare sy
þonne ðæra Iudeiscra bocera. and sunderhalgena. ne becume ge into
heofenan rice;
 123.458. Crist gesette ða ealdan .æ. and seo stod ða hwile
ðe he wolde. and he hi eft awende to gastlicum ðingum on his andwerdnysse.
for ðan ðe he is ælmihtig god. and we sceolon his gesetnyssum
gehyrsumian. ðeah ðe he gyt wolde þas niwan gecyðnysse eft awendan. ac
we witon þæt he nele;
 123.462. Þeah se hlaford cweðe to his men do þis. and he eft
cweðe ne do þu ðis. ðam æftran worde he sceal gehyrsumian. na ðam
ærran;
 123.464. Cristene men sceolon gastlice feohtan ongean leahtrum. swa
swa Paulus ðeoda lareow us tæhte ðisum wordum;
 123.466. Ymbscrydað eow mid godes wæpnunge. þæt ge magon
standan ongean deofles syrwungum. for ðan ðe us nis nan gecamp ongean
flæsc and blod. ac togeanes deofellicum ealdrum. and gastlicum yfelnyssum;
 123.469. Standað eornostlice mid begyrdum lendenum on
soðfæstnysse. and ymscrydde mid rihtwisnysse byrnan. and nymað þæs
geleafan scyld. and ðæs hihtes helm. and þæs halgan gastes swurd.
þæt is godes word;
 123.473. Mid þisum gastlicum wæpnum we sceolon ongean ðam
awyrigedum gastum ðurh godes mihte stranglice feohtan. gif we willað
sigefæste to ðam behatenan earde heofenan rices becuman;
 123.477. Witodlice Iosue and israhela folc oferwunnon seofon
ðeoda. eahtoðe wæs pharao ðe ær mid his leode adranc. and hi
siððan sigefæste þone behatenan eard him betwynan dældon;
 123.479. Swa sceolon eac cristene men ða eahta heafodleahtras mid
heora werodum ealle oferwinnan. gif hi æfre sceolon to ðam eðele
becuman. ðe him on frymðe se heofenlica fæder gemynte. gif hi his
bebodum bliðelice gehyrsumiað;
 124.483. Se forma heafodleahter is. Gyfernyss. Se oðer is.
Galnyss. ðridda. Gytsung. Feorða. Weamet. Fifta. Unrotnys. Sixta.
Asolcennyss. Oððe æmelnys. Seofoða. Ydel gylp. Eahteoðe. Modignys;
 124.486. Þas eahta heafodleahtras fordoð and geniðeriað
þa unwæran. into helle wite;
 124.488. Hit is gecweden þæt se ealda israhel oferwann seofon
ðeoda. eahteoðe wæs pharao. ac hi oferwunnon micele ma þonne ðær
genamode wæron. swa eac ælc ðyssera heafodleahtra hæfð micelne
team. ac gif we ða modru acwellað. þonne beoð heora bearn ealle
adydde;
 124.493. Gifernys bið þæt se man ær timan hine
gereordige. oððe æt his mæle to micel ðicge mid oferflowendnysse.
ætes oððe wætes;
 124.495. Of ðisum leahtre beoð acennede. oferfyll. and
druncennyss. and unclænnys lichaman. and modes unstæððignys. and ydel
gaffetung. and fela oðre unðeawas. ðe woruldmen to nanum laðe ne
taliað. oð þæt hi on ende hi eft gemetað;
 124.499. Witodlice ðurh gifernysse wæs Adam se frumsceapena
man bepæht. ða ða he onbirigde þæs forbodenan æpples;
 124.500. Se oðer heafodleahter is gecweden forliger. oððe
galnyss. þæt is þæt se man ungehealdsum sy on hæmede. and hnesce
on mode to flæsclicum lustum;
 124.503. Of ðam leahtre cumað modes mægenleast. and
ungemetegod lufu. hatung godes beboda. and higeleas plega. fracodlic spræc.
and eagena unstæððignys;
 124.505. Se ðridda leahtor is gitsung. se ontent symle ðæs
mannes mod to maran æhte. and swa he mare hæfð swa he grædigra
bið;
 124.507. Of ðisum leahtre beoð acennede leasunga. and andan.
facn. and reaflac. stala. and forsworennys. leas gewitnyss. and unmæðlic
neadung;
 124.510. Se feorða leahtor is weamet. þæt se man nage his
modes geweald. ac buton ælcere foresceawunge. his yrsunge gefremað;
 124.512. Of ðam leahtre cymð. hream. and æbilignys. dyslic
dyrstignys. and mansliht;
 124.514. Se fifta leahtor is unrotnys ðissere worulde. þæt
se man geunrotsige ongean god for ungelimpum ðises andwerdan lifes;
 125.516. Of ðam bið acenned. yfelnys. and wacmodnys. heortan
biternys. and his sylfes orwennys;
 125.517. Twa unrotnyssa sind. an is ðeos derigendlice. oðer is
halwendlic. þæt gehwa for his synnum unrotsyge mid soðre dædbote;
 125.519. Se sixta heafodleahtor is asolcennys. oððe
æmelnys;
 125.520. Se leahtor deð. þæt ðam men ne lyst nan ðing to
gode gedon. ac gæð him asolcen fram ælcere dugeðe;
 125.522. Nis se leahter pleolic geðuht. ac he gebrincð swa
ðeah ðone mann to micclum yfele;
 125.523. He acenð idelnysse. and slapolnysse. gemagnysse. and
wordlunge. worunge. and fyrwitnysse;
 125.524. Se seofoða heafodleahter is gehaten idel wuldor.
þæt is gylp oððe getot. þonne se man gewilnað þæt he lisful
sy. and cyrten. and nele foresceawian þæt ure lichaman beoð awende to
duste. and ure sawla sceolon agyldan gescead ealra ðæra ydelnyssa. ðe hi
unnytwurðlice nu begað;
 125.529. Of ydelum gylpe bið acenned. pryte. and æbilignys.
ungeðwærnys. and hywung. and lustfullung leasre herunge;
 125.531. Se eahteoða leahter is modignys. se leahter is ord and
ende ælces yfeles. se geworhte englas to deoflum. and ælcre synne anginn
is modignys;
 125.533. Ðonne se man ðurh modignysse forsihð his scyppendes
beboda. þonne sona sceal he befeallan on sumum seaðe sweartra synna;
 125.536. Modignys is endenext gesett on getele ðæra
heafodleahtra. for ðan ðe se unwæra on ende oft modegað on godum
weorcum. and nele gode ðancian. ðe hine mid halgum mægnum. healice
geglengde;
 125.539. Þes leahter acenð forsewennysse. and ungehyrsumnysse.
Andan. and yfel sacunge. ceorunge. and gelomlice tala;
 125.542. Þisum heafodleahtrum we sceolon symle on urum ðeawum
wiðcweðan. and ðurh godes fultum mid gastlicum wæpnum ealle
oferwinnan. gif we ðone heofenlican eard habban willað;
 125.545. To ðam earde we wæron gesceapene. ac we hit
forwyrhton;
 125.546. Nu næbbe we hit næfre buton we hit eft gewinnon mid
gastlicum gecampe ðurh godes fultum. swa swa Israhel ðone eard gewann. ðe
abrahame ær behaten wæs;
 125.548. We sceolon oferwinnan ærest gifernysse mid gemetegunge.
ætes. and wætes;
 125.549. Forliger. oððe galnysse. mid clænnysse. swa
þæt se læweda his æwe healde. and se gehadoda godes ðeow symle on
clænnysse wunige. swa swa se canon. him cuðlice sægð;
 125.552. We sceolon oferwinnan woruldlice gytsunge. mid cystignysse
ures clænan modes;
 125.553. And weamette mid wislicum geðylde. and woruldlice
unrotnysse. mid gastlicere blisse;
 126.555. Asolcennysse. mid soðre anrædnysse;
 126.556. Ydelne gylp. mid incundre lufe;
 126.556. Modignysse. mid micelre eadmodnysse. þonne sylð us to
leane se sigefæsta IESUS ðone ecan eðel mid eallum his halgum. on ðam
we a syððan gesælige rixiað. ælces yfeles orsorge. gif we hit nu
geearniað;
 126.560. Þæt israhela folc geðafode þæt sume ða
hæðenan on heora ðeowte leofodon. to wudunge. and to wæterunge. on
ðam widgillan lande. Swa eac we ne magon mid ealle adwæscan ælcne
unðeaw of urum lichaman. ac ða mæstan we sceolon mihtiglice oferwinnan.
and symle on ðam læssan eadmodnysse leornian. na on geðafunge swa ðeah
ðwyrlicera dæda;
 126.565. Seo sunne stod stille on heofonum. oð þæt israhel
ealle oferwann ða ðwyran hæðenan mid stiðum gefeohte;
 126.567. Swa gelice eac deð ure drihten crist se ðe is geciged
rihtwisnysse sunne. he fiht mid us ongean ðam fulum leahtrum. se ðe ær
his upstige us eallum behet. þæt he dæghwomlice mid us beon wolde. oð
geendunge ðissere worulde;
 126.571. Þa godes ðeowas ða on israhela ðeode nane landare
hleotan ne moston. for ðan ðe god bebead ær ðurh moysen þæt hi be
his lacum lybban sceoldon. cwæð þæt he sylf wære. heora
yrfweardnyss;
 126.574. Swa sceolon eac nu ða æðelan godes ðeowas. lybban
be godes dæle. gif hi rihtlice doð. and his rihtwisnysse symle aræran.
and ða gastlican teolunga gode gestreonan. and beon his folces foreðingeras
.a. wissian hi eac. and mid weorcum gebysnian. and habban him þæt edlean.
on ðam ecan life;
 126.580. Hwa mæg æfre on life ealle gereccan godes
mærlican mihta. ðe he mannum cydde. fram Adames anginne. oð þisne
andweardan dæg;
 126.582. Sy him wuldor and lof. a to worulde;
 126.582. AmeN;

END_TEXT
START_TEXT

ÆCHom II, 13
B1.2.15.
Fifth Sunday in Lent: Godden 1979, 127-36.



 127.1. <foreign> DOMINICA. QUINTA. QUADRAGESIME. </foreign> Þeos tid fram ðisum
andwerdan dæge oð ða halgan eastertide is gecweden cristes ðrowung
tid. and ealle godes ðeowas on ðære halgan gelaðunge mid heora
circlicum ðenungum wurðiað. and on gemynde healdað his ðrowunge.
þurh ða we ealle alysede wurdon;
 127.5. Secgað eac ure bec þæt we sceolon ðas feowertyne
niht mid micelre geornfulnysse healdan. for genealæcunge þære halgan
ðrowunge. and þæs arwurðfullan æristes ures hælendes;
 127.8. On ðisum dagum we forlætað on urum repsum <foreign>Gloria
patri.</foreign> for geomerunge þære halgan ðrowunge. buton sum healic
freolsdæg him on besceote;
 127.11. Ðis dægðerlice godspel sprecð ymbe ðæra
iudeiscra ðwyrnysse. hu hi wiðerodon ongean cristes lare ðurh
ungeleaffulnysse. mid niðfullum mode;
 127.13. Drihten cwæð to ðæra Iudeiscra menigu. and to
þam ealdorbiscopum;
 127.14. <foreign> Quis ex vobis arguet me de peccato? Si ueritatem dico.
Quare uos non creditis mihi? Et reliqua; </foreign> Þæt is on urum geðeode. hwilc
eower ðreað me be synne? Gif ic soð secge. Hwi nelle ge me gelyfan? Se
ðe fram gode is. he gehyrð godes word;
 127.18. For ði ge nellað gehyran. for ðan ðe ge ne sind
fram gode;
 127.19. Ða iudeiscan andwyrdon and cwædon;
 127.20. We cweðað rihtlice be ðe. þæt ðu eart
samaritanisc. and ðu hæfst deofol on ðe;
 128.21. Se hælend andwyrde. Næbbe ic deofol on me. Ac ic
arwurðie minne fæder. and ge unarwurðiað me;
 128.23. Ic soðlice ne sece min wuldor. is swa ðeah se ðe
secð and toscæt;
 128.24. Soð soð ic eow secge. swa hwa swa min word hylt. ne
gesihð he deað on ecnysse;
 128.26. Þa cwædon ða Iudeiscan;
 128.26. Nu we tocnawað. þæt ðu eart wod;
 128.27. Se heahfæder abraham forðferde and witegan. and ðu
cwyst se ðe min word hylt. ne onbyrigð he deaðes on ecnysse;
 128.29. Cweðst ðu la. Eart ðu mærra þonne ure fæder
abraham. se ðe dead wæs. and witegan forðferdon;
 128.30. Hwilcne wyrcst ðu ðe sylfne? Drihten andwyrde;
 128.31. Gif ic me sylfne wuldrie. ðonne bið min wuldor naht;
 128.32. Min fæder is ðe me wuldrað. and ge cweðað
þæt he is eower god. ac ge ne oncneowon hine;
 128.33. Ic soðlice hine cann. and gif ic cweðe þæt ic hine
ne cunne. ðonne beo ic leas. eow gelic;
 128.35. Ac ic cann hine. and ic his word healde;
 128.36. Abraham eower fæder blissode þæt he gesawe minne
dæg. and he geseah. and þæs fægnode;
 128.37. Ða cwædon ða iudeiscan him to. Gyt ðu ne eart
fiftig geara. and gesawe ðu abraham;
 128.38. Se hælend him andwyrde;
 128.39. Soð soð ic eow secge. Ic eom ær ðan ðe abraham
wære;
 128.40. Hi ða namon stanas. þæt hi hine torfodon;
 128.40. Se hælend soðlice hine behydde. and eode of ðam
temple;
 128.42. We willað trahtnian ðis godspel æfter Augustines and
Gregories dihte;
 128.43. We sceolon smeagan mid arfæstre heortan ures drihtnes
manðwærnysse. he com to ði þæt he wolde synna forgifan. and he
cwæð;
 128.45. Hwilc eower ðreað me for synne? Ne ðuhte him to
huxlic. þæt he mid gesceade hine betealde unsynninne. se ðe þurh
godcundnysse mihte ða synfullan gerihtwisian;
 128.48. He cwæð. gif ic soð secge. hwi nelle ge me gelyfan?
Se ðe fram gode is. he gehyrð godes word;
 128.49. For ði ge nellað gehyran. for ðan ðe ge ne sind
fram gode;
 128.50. Þa iudeiscan wæron fram gode. and hi næron fram
gode;
 128.51. Hi wæron fram gode gesceapene. ac hi wæron
geleahtrode þurh deofol. and ðurh mandædum hi wæron deofles bearn.
swa swa crist on ðisum godspelle herbufan him to cwæð;
 129.54. Ge sind deofles bearn. and ge willað eoweres fæder
willan wyrcan;
 129.55. He wæs manslaga fram frymðe. and he ne wunode on
soðfæstnysse. for ðan ðe nan soðfæstnys nis on him;
 129.57. Ða iudeiscan noldon gehyran cristes soðfæstnysse.
for ðan ðe hi wæron afyllede mid heora fæder yfelnysse and leasunge;
 129.59. Ac swa swa heora fæder þurh andan ofsloh ða
frumsceapenan men. swa eac ða Iudeiscan smeadon niðfullice ymbe cristes
cwale. geeuenlæcende heora fæder. þæt is deofol ðe fram frymðe
wæs manslaga. na ðurh wæpnum. ac ðurh yfelre tihtinge;
 129.63. Wite gehwa se ðe oðerne to leahtrum forspenð.
þæt he is manslaga. þonne he ðæs oðres sawle forpærð. þurh
his yfelum tihtingum;
 129.66. Ælc gesceaft is god on gecynde. ac hit bið geleahtrod
þurh yfelnysse;
 129.67. Þa iudeiscan wæron gode on gecynde. and on gebyrde.
for ðan ðe hi wæron abrahames ofspring. ac hi wæron yfele and deofles
bearn ðurh euenlæcunge. na ðurh gecynde;
 129.70. Hit is gewunelic on halgum gewritum. þæt gehwam bið
fæder genamod be his geefenlæcunge;
 129.71. Gif he geeuenlæcð gode on godum weorcum. he bið
þonne godes bearn geciged;
 129.72. Gif he geeuenlæcð deofle on manlicum dædum. he
bið ðonne deofles bearn þurh his yfelan geeuenlæcunga. na
gecyndelice;
 129.74. Drihten cwæð on ðyssere ylcan rædinge. her
wiðufan to ðam iudeiscum;
 129.76. Soð soð ic eow secge. ælc ðæra ðe synne
wyrcð. he bið þonne ðære synne ðeow;
 129.77. Witodlice se synfulla ðeowað þam wyrstum ðeowte.
þeah ðe he bruce brades rices;
 129.78. He is earm ðeowtling. na anes hlafordes. ac swa manegum
leahtrum swa he gehyrsumað. swa manega deofla him beoð to hlafordum
gesette;
 129.81. Gehwa mæg hine sylfne tocnawan on ðam wordum þe
drihten cwæð. se ðe is fram gode. he gehyrð godes word;
 130.82. God ælmihtig bebytt mannum þæt hi sceolon heofonan
rices eðel symle gewilnian. and þyssere worulde ydelnysse forseon. oðres
mannes æhta ne gewilnian. his agen cystelice dælan. soðfæstnysse and
rihtwisnysse mid anrædum mode symle healdan;
 130.87. Smeage nu gehwa on his mode. gif ðas beboda and oðre
þillice habbað ænigne stede on his heortan. ðonne tocnæwð he
hwæðer he is fram gode;
 130.89. Witodlice se is fram gode þe godes beboda mid gehyrsumum
eare gehyrð. and gecneordlice hi mid weorcum gefylð;
 130.91. Se þe ne mæg lustlice godes word gehyran. ne nele hi
on weorcum awendan. he bið ðæra arleasra iudeiscra efenhlytta. be ðam
þe crist cwæð;
 130.93. For ði ge nellað gehyran. for ðan ðe ge ne sind
fram gode;
 130.95. Þa iudeiscan cwædon to criste. þæt he wære
Samaritanisc. and hæfde deofol on him;
 130.96. Samaria hatte an burh. ða burh forsawon þa Iudeiscan to
ðan swiðe. þæt swa hwilcne swa hi to hospe habban woldon. ðonne
cwædon hi be ðam þæt he wære samaritanisc;
 130.99. Twa bysmorlice word hi cwædon to criste. An is þæt
he wære samaritanisc. oðer þæt he deofol on him hæfde. þæt we
cweðað on englisc be wodum menn. þu eart wod;
 130.101. Þa wiðsoc crist swiðe rihtlice. þæt he deofol
on him næfde. ac he ne wiðsoc þæt he nære samaritanisc. for ðan
ðe samaritanisc is gecweden hyrde. and he is se soða hyrde. swa swa se
witega cwæð;
 130.105. Buton drihten ða burh gehealde. on ydel waciað ða
hyrdas þe hi healdað;
 130.106. Eft cwæð se ylca witega. Ne slæpð. ne ne
hnappað. se ðe hylt Israhel;
 131.107. An ðæra hospworda he forbær suwigende. þæt
þæt he be him sylfum oncneow. þæt oðer he soðlice wiðsoc.
þæt he deofol on him næfde. ac hi wæron witodlice mid deofle
afyllede. ða ða hi swa wodlice to ðam welwyllendan hælende
spræcon;
 131.111. He nolde secgan þæt soð wæs. þæt hi wode
wæron. þy læs ðe hit wære geðuht þæt he hi for his teonan
wode hete. na æfter soðum ðincge;
 131.113. Mid ðam geðylde he sealde cristenum mannum soðe
bysne. þæt hi sceolon forsuwian heora geferena unðeawas. ðonne hi fram
him getyrigde beoð. ðy læs ðe hi ðurh heora soðsegene
ungeðyldige beon. gif hi heora hosp mid soðe. sæmtinges wrecað;
 131.118. Drihten cwæð. Ic arwurðige minne fæder. and ge
unarwurðiað me;
 131.119. Swilce he cwæde. Nelle ic me sylfne arwurðian on
eowere gesihðe. þy læs ðe ic beo gylpende geðuht;
 131.120. Ic arwurðige minne fæder. and ge woldon me
arwurðian. gif ge me rihtlice oncneowon;
 131.122. Ne sece ic min wuldor. se is ðe secð. and toscæt;
 131.123. Drihten nis na oðrum mannum to wiðmetenne. ðeah ðe
he mann sy geworden. ac his heofenlica fæder hine wurðode. toforan eallum
his dælnymendum on ðære menniscnysse. þe he for manna alysednysse
underfeng;
 131.126. We menn beoð mid synnum acennede. ne we ne beoð be
agenum dihte acennede. ne we ne lybbað swa lange swa us lyst. ne we swa ne
sweltað swa we sylfe geceosað;
 131.129. Soðlice crist. ær ðan ðe he acenned wære
geceas him mæden to meder. and wæs buton ælcere synne acenned. and mid
wundrum geswutelode þæt he god is. and swa lange leofode on ðisum
deadlicum life. swa he sylf wolde. and be his agenum dihte deað geceas. and
gewat ða ða he wolde;
 131.134. On ðære byrgene he læg swa lange swa he wolde. he
aras of ðære byrgene ða ða he wolde swilce of anum bedde;
 131.137. Eal ðis belimpð to ðære menniscnysse. seo
godcundnys is unasmeagendlic. and unasecgendlic;
 131.138. Micel is betwux cristes wuldre æfter ðære
menniscnysse. and betwux oðra manna wuldre;
 132.140. Be his menniscum wuldre he cwæð. Ic ne sece min
wuldor. is swa ðeah se ðe secð. and toscæt;
 132.141. Se heofenlica fæder wuldrað his bearn. and toscæt
his wuldor fram oðra manna wuldre. ðearle unwiðmetenlice;
 132.143. Be ðam godcundum wuldre cwæð crist to ðam
iudeiscum;
 132.144. Soð soð ic eow secge. swa hwa swa min word hylt. Ne
gesihð he deað on ecnysse;
 132.145. Her sealde crist bysne eallum lareowum. þæt hi ne
sceolon for yfelra manna ðwyrnysse. heora bodunge alecgan. ac swiðor
geeacnian. swa swa se hælend dyde. ða ða he ðæra iudeiscra hospword
gehyrde;
 132.150. Þa iudeiscan cwædon. Nu we oncnawað. þæt ðu
eart wod;
 132.151. Abraham forðferde and witegan. and ðu segst swa hwa
swa min word hylt. ne onbyrigð he deaðes on ecnysse;
 132.152. Crist mænde ðone ecan deað. to þam ne becumað.
þa ðe his bebodu healdað. and ða iudeiscan mændon þisne andweardan
deað. ðam ne ætwint nan eorðlic mann;
 132.155. Hwæt is godra manna deað buton awendednys. and
færr fram deaðe to ðam ecan life? Se lichama awent to eorðan. and
anbidað æristes. and on ðam fyrste nan ðing ne gefret;
 132.158. Seo clæne sawul anbidað eac þæs ecan æristes.
ac heo wunað on wuldre. on ðære hwile mid halgum;
 132.159. Þæs manfullan mannes deað is. þæt his sawul
færð fram ðissere scortan blisse to ðam ecum witum. on ðam heo sceal
ecelice cwylmian. and swa ðeah næfre ne ateorað;
 132.162. Ðisum deaðe genealæhton ða iudeiscan. and ða
giu hi wæron deade. þa ða hi to criste hosplice word wedende
spræcon;
 132.164. Se bið dead ecum deaðe. se ðe is forestiht to ðam
ecum deaðe;
 132.165. He leofað on lichaman. and is swa ðeah soðlice
dead;
 132.166. Abraham forðferde and witegan gemænelicum deaðe. ac
hi lybbað on ecnysse mid gode;
 132.169. Hi befrunon crist. hwilcne wyrcst ðu ðe sylfne?
Drihten andwyrde;
 132.170. Gif ic me sylfne wuldrige. þonne bið min wuldor naht;
 132.171. Min fæder is ðe me wuldrað. be ðam ge secgað
þæt he eower god sy. and ge hine ne oncneowon;
 132.172. His wuldor he tealde to his fæder. of ðam ðe he is.
eall þæt he is;
 133.173. He wuldrað his fæder. and se fæder wuldrað hine.
for ðan ðe him is an wuldor gemæne. and an godcundnyss. mid ðam halgum
gaste;
 133.176. He cwæð be his fæder. ge secgað þæt he
eower god sy. and ge hine ne oncneowon;
 133.177. Gif hi soðlice þone halgan fæder oncneowon. ðonne
underfengon hi mid geleafan his ancennedan sunu. þe he asende to
middanearde;
 133.179. He cwæð ic hine cann. and gif ic secge þæt ic
hine ne cunne. þonne beo ic leas eow gelic;
 133.181. Þas word mihton beon geðuhte flæsclicum mannum.
swylce hi mid gylpe geclypode wæron;
 133.182. Witodlice gylp is to forbugenne. ac swa ðeah na swa
þæt soð sy forlæten;
 133.184. Drihten cwæð;
 133.184. Abraham eower fæder blissode þæt he minne dæg
gesawe. and he geseah. and þæs fægnode;
 133.185. Abraham se heahfæder underfeng þry englas on his
gesthuse. on hiwe ðære halgan ðrynnysse. to ðam he spræc swa swa to
anum. for ðan ðe seo halige ðrynnyss gecyndelice wunað on anre
godcundnysse. æfre an god untodæledlic;
 133.189. Þa geseah abraham drihtnes dæg. þa þa he ðas
gerynu tocneow;
 133.190. Eft is oðer ðing. þe abraham mid micelre getacnunge
gedyde;
 133.191. Ða ða he ealdode. and his sunu wifian sceolde. þa
clypode he his yldestan cniht him to. and het hine settan his hand under his
ðeoh. and swerian ðurh ðone heofenlican god. þæt he næfre ne
geðafode þæt his sunu Isaac. on hæðenre mægðe wifian sceolde.
ac of ðam geleaffullum folce þe abraham on afedd wæs;
 133.196. Hwæt belamp abrahames ðeoh to ðam heofenlican gode?
Oððe hwæt mænde se að swa gesworen buton þæt mid ðære
dæde wæs getacnod se heofenlica god toweard on lichaman of abrahames
cynne;
 133.199. Witodlice þæt ðeoh getacnode his cynn. and abraham
ðurh witegunge stafode þone að. þa ða he geseah drihtnes dæg
toweard of his sæde;
 133.202. His sæd he getacnode mid þam worde ðe he cwæð.
sete ðine hand under minum ðeo;
 133.203. His drihten he getacnode þa þa he cwæð. swera
ðurh ðone heofenlican god;
 134.205. Hwæt ða iudeiscan yrsigende cwædon to criste;
 134.205. Hwæt la. Git ðu ne eart fiftig geara. and gesawe ðu
abraham? Drihten him andwyrde;
 134.207. Soð soð ic eow secge. ær ðan abraham gewurde. Ic
eom;
 134.208. Abraham wearð gesceapen. swa swa gesceaft. Crist hine
gesceop swa swa scyppend. se ðe toweard wæs on flæsce of abrahames
ofspringe;
 134.210. Ne cwæð se hælend. ær ðan ðe abraham
wære ic wæs. ac he cwæð. ær ðan þe abraham gewurde. Ic eom;
 134.212. Þæt word belimpð synderlice to gode anum. Ic eom.
for ðan ðe he is ana buton anginne. and ende. swa swa he sylf cwæð to
moysen;
 134.214. Ic eom. se ðe eom. and sege Israhela bearnum. se ðe
is. sende me to eow;
 134.215. Gesceafta sind þæt þæt hi sind. ac ðis word ne
mæg soðlice beon be him gecweden. ðonne hi nabbað nane wununge þurh
hi sylfe. ac ðurh god. se ðe ana is þurh hine sylfne wunigende. and ealle
gesceafta healdende buton geswince;
 134.219. He mæg soðlice cweðan. Ic eom. þæt is on
leden. <foreign> Ego sum;</foreign> Hi ða namon stanas. þæt hi hine torfodon;
 134.221. Hi hæfdon stænene heardnysse on heora heortan. and
for ði to ðam stanum urnon ðam ðe hi gelice wæron;
 134.223. Se hælend soðlice hine behydde. and eode of ðam
temple;
 134.224. He forbeah heora stanas. swa swa mann. swa swa eadmod. se
ðe mihte þurh his godcundnysse gedon. þæt seo eorðe hi forswulge.
oððe þæt hi færlice feallende swulton. ac his geðyld wæs to
ðan micel. þæt he nolde nænne dom ða gesetton ða ða he to
ðrowigenne com;
 134.228. Eac is sum ðing digele on þære dæde;
 134.229. He behydde hine lichamlice wið þæra iudeiscra
stæninge. and he behydde hine gastlice fram heora stænenum heortum;
 134.231. Lucas se godspellere awrat on oðre stowe. þæt ða
Iudei læddon crist æt sumum sæle to anum clife. and woldon hine
niðer ascufan. ac he eode betweonan heora handum aweg. swa þæt heora nan
nyste hwær he becom;
 134.234. He nolde ðone deað þrowian ðe hi gecuron. ac
ðone ðe ær gewitegod wæs. and ðone ðe he sylf gecwæð;
 135.237. Iohannes se godspellere awrat þæt drihten cwæde to
Nichodeme. an ðæra Iudeiscra ealdra. ða ða he mid geleafan his lare
sohte;
 135.239. Swa swa moyses ahof ða næddran on ðam westene. swa
gedafenað þæt ic beo ahafen. þæt ælc ðæra þe on me
gelyfð ne losige. ac þæt he hæbbe þæt ece lif;
 135.241. On ðisum wordum is micel getacnung. ac eow eallum nis
cuð. naðor ne seo getacnung. ne hu hit gedon wæs;
 135.243. Þæt Israhela folc. ða ða hit ferde fram egypta
lande wearð on ðam westene wiðerræde ongean god. þa sende he betwux
him fyrene næddran. þa totæron ðæs folces fela manna and to
deaðe geættrodon;
 135.246. Þa clypode þæt folc to moysen ðisum wordum;
 135.247. We syngodon ongean god. and ongean ðe. bide for us
þæt se ælmihtiga god þæs næddran fram us afyrsige;
 135.249. Hwæt ða moyses for ðam folce gebæd. and God
þærrihte bebead moyse þæt he geworhte ane ærene næddran. and
sette up to tacne. and þæt he manode þæt folc þæt swa hwa swa
fram ðam næddrum abiten wære. besawe up to ðære ærenan
næddran. and he wurde gehæled;
 135.253. Hit wearð swa gedon;
 135.254. Ða næddran hi totæron. and hi besawon to ðære
ærenan næddran. and hi wurdon gehælede fram ðam deadbærum attre.
þæra fyrenra næddryna;
 135.257. Hwæt getacnodon þa terendan næddran. buton synna
on urum deadlicum flæsce;
 135.258. Hwæt wæs seo upahafene næddre. buton cristes
deað on rode;
 135.259. Seo ærene næddre hæfde næddran gelicnysse. ac
heo wæs buton ælcum attre;
 135.260. Swa eac crist hæfde ure gelicnysse. ac he næfde nane
synne on his leomum. ac ðurh his upahafennysse on ðære rode he
gehælde ure synna;
 135.262. Þurh næddran us becom deað. and for ði wæs
þurh ðære næddran gelicnysse cristes deað getacnod;
 135.264. Ðæra nædrena geslit wæs deadlic. Cristes deað
wæs liflic;
 135.265. Nu behealde we ða næddran. þæt seo næddre us
ne derige;
 135.266. Hwæt gemænð þæt? We behealdað cristes
deað. þæt us se deað ne derige. þe of ðære næddran asprang.
seo ðe Adam forspeon;
 135.268. Hwæs deað behealde we? Lifes deað;
 135.269. Hwa is lif buton crist? Se ðe cwæð. Ic eom
ærist. and lif. se ðe gelyfð on me. þeah ðe he dead beo. he
leofað. and ælc ðæra þe leofað and on me gelyfð. ne swelt he on
ecnysse;
 136.272. Crist is lif. and swa ðeah he wæs on rode ahangen;
 136.273. He is soð lif. and swa ðeah he wæs dead on
ðære menniscnysse. na on godcundnysse;
 136.274. On cristes deaðe wæs se deað adydd. for ðan þe
þæt deade lif acwealde ðone deað. and he wæs fornumen on cristes
lichaman;
 136.277. Mine gebroðru uton behealdan þone ahangenan crist.
þæt we beon fram ðam ættrigum synnum gehælede;
 136.278. Witodlice swa swa þæt israhela folc besawon to
ðære ærenan næddran. and wurdon gehælede fram ðæra
næddrena geslite. swa beoð nu gehælede fram heora synnum þa ðe mid
geleafan behealdað cristes deað. and his ærist;
 136.282. Hi wæron gehælede fram deaðe to hwilwendlicum
life. and her is gecweden þæt we sceolon habban þæt ece lif;
 136.284. Swa micel is betwux þære gehiwodan anlicnysse. and
ðam soðan ðinge;
 136.285. Seo gehiwode anlicnys getiðode þam toslitenum mannum
hwilwendlic lif. þæt soðe ðing þe ðurh ða ærenan næddran
getacnod wæs. þæt is cristes deað getiðað us þæt ece lif;
 136.288. Þurh treow us com deað. þa ða adam geæt þone
forbodenan æppel. and ðurh treow us com eft lif. and alysednyss. ða ða
crist hangode on rode for ure alysednysse;
 136.290. Ðære halgan rode tacn. is ure bletsung. and to
ðære rode we us gebiddað. na swa ðeah to ðam treowe. ac to ðam
ælmihtigum drihtne. ðe on ðære halgan rode for us hangode. Sy him lof
and wuldor his ormætan eadmodnysse. on ealra worulda woruld;
 136.294. Amen:

END_TEXT
START_TEXT

ÆCHom II, 14.1
B1.2.16.
Palm Sunday: Godden 1979, 137-49.



 137.1. <foreign>DOMINICA PALMARUM DE PASSIONE DOMINI.</foreign> DRIHTNES ðrowunge
we willað gedafenlice eow secgan on engliscum gereorde. and ða gerynu
samod. Na swa ðeah to langsumlice. gif we hit swa gelogian magon;
 137.3. Crist foresæde gefyrn. mid feawum wordum. his agene
ðrowunge. ær ðan ðe hit gewurde. for ðan ðe he ealle ðing
eallunge wiste. ær ðan ðe ðeos woruld wurde gesceapen;
 137.6. Moyses and Elias eac swilce sædon his ðrowunge on ær
uppon anre dune. ðe se hælend astah. mid ðrim leorningcnihtum. and his
ansyn ætforan him eal scean swa swa sunne. and his gewæda scinon on
snawes hwitnysse;
 137.10. Þa wolde petrus slean. sona ðreo geteld. for ðære
gesihðe. ac ðær swegde ða stemn. ðæs heofonlican fæder.
healice of wolcne. ðes is min leofa sunu. on ðam me wel licað. gehyrað
hine. and þæt wolcn ða toglad;
 137.14. Þa genealæhte se dæg. his deorwurðan ðrowunge.
and ða iudeiscan ealdras. geornlice smeadon. hu hi hælend crist. acwellan
mihton;
 137.16. Ondredon him swa ðeah. þæs folces foresteall;
 137.17. Hwæt ða se deofol. into iudan bestop. an ðæra
twelfa. drihtnes ðegena. and he sona eode. to ðæra iudeiscra ræde.
and openlice befran. hwæt hi him feos geuðon. gif he ðone hælend him
belæwan mihte;
 138.20. Hi ða þæs fægnodon. and þæt feoh gesetton.
on ðrittig scillingum. gif he ðone unscæððigan belæwde;
 138.23. Þa com se hælend. on assan sittende. into hierusalem.
ær ðam symbeldæge. and geheold ða eastertid. æfter ðære
ealdan .æ;
 138.25. On æfnunge hi æton. ealle ætsomne. on ðam fiftan
dæge. ðe ge ðunres hatað. þa aras drihten of ðam gereorde. and
awearp his reaf swiðe ricene. wearð þa bewæfed. mid anre
wæterscytan. and his gingrena fet. eadmodlice aðwoh. and eft his reaf.
ardlice genam. and hi sittende. ðisum wordum gespræc;
 138.30. Ic gesette eow nu. soðe gebysnunge. þæt eower ælc
sceole. oðres fet aðwean. swa swa ic lareow. eow liðebig aðwoh;
 138.31. Se hælend hi aðwoh. mid þweale wiðutan. fram
fenlicere fulnysse. mid his fægerum handum. and wiðinnan eac. heora andgit
aðwoh. fram eallum horwum. healicra leahtra. and het gehwilcne. oðerne
aðwean. fram fulum synnum. mid foreðingunge. and eac wiðutan. eadmodnysse
cyðan. mid geswæsre ðenunge. symle gebroðrum;
 138.38. He eode eft sittan. siððan mid his ðegnum. and on his
gereorde. hi geunrotsode. cwæð þæt heora an. hine belæwan wolde;
 138.40. Hi ða ealle mid angsumum mode ænlipige cwædon. Eom
ic hit drihten;
 138.41. Þa andwyrde se hælend. him sona ðus;
 138.42. Se ðe bedypð on disce mid me his hlaf on læpeldre.
he is min læwa;
 138.43. Wa ðam men. þe me belæwð. betere him wære.
þæt he geboren nære;
 138.44. Þa befran iudas. gif he hit wære;
 138.44. Ða cwæð se hælend. ðu hit sædest;
 138.45. Drihten sæde mid soðum worde. mihte ic hæbbe mine
sawle to syllenne. and ic eaðelice mæg. hi eft genyman;
 139.47. He genam ða hlaf. and hine liflice gehalgode. todælde
his ðegnum. and hi ðicgan het. cwæð þæt hit wære his agen
lichama. to husle gehalgod. him to alysednysse;
 139.49. Eft swa gelice gelæhte ænne calic. senode mid
swiðran. and sealde his gingrum. of to supenne. æfter gereorde. sæde
þæt hit wære soðlice his blod. ðære niwan gecyðnysse. þæt
he for mannum ageat. on synna forgyfenysse. ðær ðær se geleafa
bið;
 139.54. Drihten cwæð soðlice be ðam swicelan iudan.
þæt him selre wære. þæt he geboren nære;
 139.55. Nis þæt na to understandenne ænigum gesceadwisum
swilce he awar wære. ær ðan ðe he geboren wære;
 139.57. Ac hit is anfealdlice gecweden. þæt him betere
wære. þæt he næfre nære. ðonne he yfele wære;
 139.58. Forwel fela manna onscuniað iudan belæwinge. and swa
ðeah nellað forwandian þæt hi ne syllon soðfæstnysse wið
sceattum;
 139.60. Se hælend sylf is. eal soðfæstnys. and se ðe
soðfæstnysse beceapað wið feo. he bið iudan gefera. on fyrenum
witum. se ðe crist belæwde. for lyðrum sceatte;
 139.63. Æfter gereorde. crist bletsode husel. for ðan ðe he
wolde. ða ealdan. æ. ær gefyllan. and siððan ða niwan
gecyðnysse halwendlice onginnan;
 139.65. Hi æton þæt lamb. æfter ðam ealdan gewunan.
and he syððan sona senode husel. se ðe hine sylfne for urum synnum
geoffrode. liflice onsægednysse. his leofan fæder;
 139.69. Eft se hælend sæde. soðlice his gingrum;
 139.69. Ealle ge me æswiciað. on ðissere anre nihte;
 139.70. Hit is soðlice awriten. Ic ofslea ðone hyrde. and ða
scep siððan sona beoð tostencte;
 139.71. Æfter ðan ðe ic arise of deaðe gesund. ic eow eft
gemete. on galileiscum earde;
 139.73. Þa andwyrde petrus ana mid gebeote. Ic ðe næfre ne
geæswicige. ðeah ðe ealle oðre don;
 140.74. Drihten eft andwyrde. anrædlice petre. þu me
wiðsæcst ðriwa. on ðissere nihte. ær ðan ðe se hana.
hafitigende crawe;
 140.76. Petrus cwæð þæt he nolde hine næfre
wiðsacan. ðeah ðe he sceolde samod mid him sweltan. and ealle ða
oðre. eal swa cwædon;
 140.78. Iudas se swicola. swiðe hraðe eode. to ðam arleasum
ehterum. þe he ær gespræc. and genam him fultum. æt ðam phariseum.
and hi ða eodon ealle gewæpnode. and mid leohtfatum to ðam lifigendum
drihtne;
 140.82. Þa cwæð se læwa. to ðam laðum flocce. swa
hwilcne swa ic cysse. cepað his sona. and he ða mid cosse crist
belæwde;
 140.84. Hwæt ða se hælend. him togeanes stop. and unforht
axode. hwæne hi sohton;
 140.85. Hi ða cwædon. þæt hi crist sohton;
 140.85. Ða sæde he him. ic hit soðlice eom;
 140.86. Hi ða mid þam worde. wendon underbæc. feallende to
eorðan. mid fyrhte fornumene;
 140.87. Eft þa siððan axode se hælend. hwæne hi sohton
swa swiðe gewæpnode;
 140.89. Hi eft andwyrdon mid ðam ærran worde. cwædon
þæt hi ðone hælend. habban woldon;
 140.90. Þa andwyrde he. mid þam ylcan worde. Ic eow sæde
ær þæt ic se eom;
 140.91. Gif ge me secað. lætað mine gyngran aweg;
 140.92. Ða abræd petrus. bealdlice his swurd. and gesloh heora
anum þæt swiðre eare of. ac crist him styrde mid stiðum wordum. and
het hine hydan þæt hearde isen;
 140.95. Cwæð þæt he mihte ða. ma ðonne twelf eoroda
heofenlicra engla. æt his fæder abiddan. gif hit weorðan ne sceolde.
swa swa witegan cwædon. and se hælend ðærrihte. þæt eare
gehælde;
 140.98. Wise men tealdon an eorod to six ðusendum. and twelf
eorod sind. twa and hundseofontig ðusend;
 140.99. Swa fela ðusend engla. mihton eaðe bewerian crist.
wið þam unmannum. mid heofenlicum wæpnum. gif he ðrowian nolde.
sylfwilles for us;
 140.101. Ne he nolde ða gyt. his gingrena deað. ac heold hi to
lareowum. eallum leodscipum. and het ða ehteras. hi ealle forlætan. He
geswutelode his mihte. on ðam manfullum. ða ða he mid anum worde hi ealle
astrehte. forhte to eorðan feallende underbæc. and þæs arleasan eare.
eaðelice gehælde. to geswutelunge. his unscæððignysse. and to
seðunge soðre godcundnysse;
 141.107. Næs petrus gewunod to nanre wæpnunge. ac ðær
wæron twa swurd. siðlice gebrohte. to ðam wiðerstealle. gif hit swa
crist wolde;
 141.109. Ac he forbead þæt gewinn. mid wordum ðearle.
þæt nan godes ðeow ne sceolde. on him sylfum truwian. ne mid wæpnum
winnan wið woruldlicum cempum. gif he cristes fotswaðum filigan wile;
 141.114. Se hælend ða geðafode. þæt hi hine namon. and
gelæddon on bendum to heora ealdorbiscope. and his geferan ða. mid fleame
ætburston. ac petrus him filigde. feorran sarig;
 141.116. Ða heoldon ða Iudei. þone hælend ofer niht. and
mid anum wæfelse his neb bewundon. sleande mid handbredum. huxlice and
gelome. and heton hine rædan. hwa hine hrepode. and mid menigfealdum hospe
hine gegremedon. and mid leasum gewitum. forleogan woldon;
 141.121. Þa axode hine. se ealdorbiscop and mid aðe gehalsode.
þæt he openlice sæde. gif he godes sunu. soðlice wære;
 141.123. Se hælend him cwæð to. Ic eom swa ðu sædest.
and ic sittende beo æt mines fæder swiðran. and on wolcnum ic cume. on
ðissere worulde geendunge;
 141.125. Ða cwæð se ealdorbiscop. mid orgel worde. hwæt
ðincð eow nu be ðissere segene? Hi ealle andwyrdon mid anre stemne.
þæt he scyldig wære. witodlice to deaðe. and hi hine bespætton.
huxlice sprecende;
 141.128. Drihten soðlice us sealde hælu. þurh ðam
earplættum. and ece alysednysse. and ða spætlu aðwogon. ure sweartan
gyltas;
 141.131. Petrus stod ofcalen. on ðam cauertune. æt micclum
fyre. mid manegum oðrum;
 141.132. Ða cwæð him an wyln to. þæt he wære mid
criste. ac he sona wiðsoc þæt hit swa nære;
 141.133. Þa eft ymbe hwile. cwæð sum oðer wyln. þæt
he mid ðam hælende. on hyrede wære. and he eft wiðcwæð. þæt
he hine ne cuðe;
 142.135. Þa genealæhton ma. hine meldigende. ac petrus
wiðsoc. gyt ðriddan siðe. and se hana sona. hlud swege sang;
 142.137. Ða becyrde se hælend. and beseah to petre. and he
sona gemunde. his micclan gebeotes. and mid biterum wope. his wiðersæc
behreowsode;
 142.139. Hwi wolde æfre geðafian. se ælmihtiga wealdend.
þæt his gecorena ðegen. þe he eallum gesette. geleaffullum leodum.
lareow and hyrde. þæt he hine for yrcðe. swa oft wiðsoce? Ac se
mildheorta crist. wolde him æteowian. on his agenum gylte. hu he oðrum
sceolde. mannum gemiltsian. on mislicum gyltum. nu he eallunge hæfð.
heofonan rices cæge. þæt he nære to stið. unstrangum mannum. ac
gemiltsode oðrum. swa swa se ælmihtiga him;
 142.148. Eft ða on dægerede. drihtnes ehteras comon. ealle
tosomne. to heora sunderspræce. and hine þa læddon. to ðære leode
ealdre. mid micelre wrohte. hine wregende;
 142.150. Ac se hælend nolde. hine betellan. mid nanre
soðsegene. ðeah ðe he unscyldig wære;
 142.152. Iudas ða geseah. ðone reðan dom. and gebrohte
þæt feoh. þe he mid facne genam. to ðam ealdorbiscopum. gebolgen
swiðe. and hine sylfne aheng. sona mid grine. and rihtlice gewrað. ða
forwyrhtan ðrotan. seo ðe lytle ær. belæwde drihten;
 142.155. Ða noldon ða Iudei þæt feoh gelecgan. on heora
fætelsum. swilce hi fæcne næron. ac gebohton ænne æcer
ælðeodigum to byrgelsum. þæt ðæs witegan word. wurdon gefyllede.
þe ær be ðam feo eal swa witegode;
 142.159. Yfele behreowsode. se arleasa læwa. his manfullan
dæda. mid his agenum deaðe;
 143.160. On criste he syngode. and swiðor on him sylfum. for
ðan þe agenslaga. on ecnysse ðrowað;
 143.162. Se gebohta æcer. belimpð to us. we ðe on ðyssere
worulde. ælðeodige wuniað. we us gerestað. on ðam liflicum wurðe.
and Iudas ne moste. ðæs landes brucan. ac tobærst on emtwa. and his
innoð tofleow. nateshwon gelogod. on nanre byrgene;
 143.167. Se hælend ða stod. on ðam domerne gelædd. þa
axode pilatus. hine orgollice. gif he iudeiscre ðeode cyning. on eornost
wære;
 143.169. Ða andwyrde se hælend. ðu hit sædest;
 143.169. Þa gemunde se ealdormann þæt herodes wæs on
ðære scire ða. and asende crist him to;
 143.171. Herodes soðlice. wæs swiðe geblissod. mid ðære
gesihðe. for his swiðlicum tacnum. and wolde geseon. sum wundor fram him.
ac crist him nolde. nan ðing to gecweðan. ne on ðam timan nane tacna
wyrcan;
 143.174. Ða forseah herodes. hine swiðe mid his hirede. and be
his hwitum reafum. huxlice spræc. and asende hine sona. to ðam
foresædan pilate. and hi wurdon ða gefrynd. for ðære dæde. swa swa
hi næron. næfre ær on life;
 143.178. Þa clypode pilatus. eft to ðam folce. cwæð be
ðam hælende. þæt he unscyldig wære. for ðan ðe herodes. ne he
eac ne mihte. nænne gylt on him. to deaðe afindan. cwæð þæt he
wolde. hine beswingan. and to life alætan. gif him swa gelicode;
 143.183. Ða heoldon ða iudei. on healicum gewunan. þæt hi
ælce geare ænne scyldinne abædon. æt ðam ealdormenn. to heora
eastertide. and hæfdon ða on bendum. ænne bealdne ðeof. BARRABAN
gecigedne. for manslihte to slege;
 143.186. Þa befran pilatus. þæs folces menigu. hwæðerne
hi gecuron. hælend oððe barraban;
 143.188. Þæt folc him to cwæð. þæt hi gecuron
barraban;
 143.188. Ða axode pilatus eft æt ðam folce hwæt he be
drihtne gedon sceolde;
 143.190. Þa cwædon hi ealle mid anre stemne. Sy he ahangen. on
healicere rode;
 143.191. Ða geseah pilatus. ðæra Iudeiscra gehlyd. and
aðwoh his handa on heora gesihðe. cwæð þæt he unscyldig. his
sleges wære;
 144.193. Þa cwædon ða iudei. him to andsware. beo his blodes
gyte. ofer urum bearnum. and eal seo wracu. on us wunigende;
 144.195. Ða het pilatus ðone hælend beswingan. and
betæhte hine ða. to heora benum swa. þæt he wælhreawlice. wurde
ahangen;
 144.197. Hwæt ða his cempan. hine gelæhton. on ðam
domerne. mid dyrstigum anginne. and hine unscryddon. his agenum gyrelum. and
mid wolcnreadum wæfelse. hine bewæfdon. and mid þyrnenum helme. his
heafod befengon. and for cynegyrde. him hreod forgeafon. bigende heora cneowu.
and cweðende mid hospe. Sy ðu hal leof. iudeiscra leoda cyning;
 144.202. Hi ða hrædlice. eft hine unscryddon. þam readan
wæfelse . and his reaf him on dydon. and woldon þærrihte. hine to rode
gelædan;
 144.205. Þæt iudeisce cyn. is yfele bebunden. mid þam ðe
hi cwædon. be cristes blode. þæt seo wracu wære. on him wunigende.
and on heora bearnum. nu bið hit eac swa;
 144.207. Ær hi sind gebundene. ær hi beon geborene;
 144.208. Hi gecuron manslagan. na metoda drihten. for ðan hi
habbað nu. þone hetolan deofol. him to hlaforde. na ðone lifigendan
crist;
 144.210. Þæra cempena hosp. hæfde getacnunge. on gastlicum
ðingum. þæt hi him to gamene gedydon;
 144.211. Se wolcnreada wæfels. wislice getacnode. ures drihtnes
deað. mid ðære deage hiwe;
 144.213. Soðlice ðurh ðornas synna beoð getacnode. swa swa
ælmihtig god to adame cwæð;
 144.214. Ðornas. and bremelas. þe sceolon wexan. for ðan ðe
ðu wære þinum wife gehyrsum. swiðor þonne me. mihtigum drihtne;
 144.216. Nu wurdon ure synna. eft adylegode. ðurh ðone
ðyrnenan helm. on ðone hælend beslagen;
 145.218. Hi cwædon mid hospe. þæt he cyning wære. se
ðe soðlice is þeoda wealdend;
 145.219. Hi hine unscryddon. and eft gescryddon. for ðan ðe he
wolde. his lichaman forlætan. and siððan undeadlicne. eft aræran;
 145.222. Hwæt ða cempan ða. hine gelæddon. to ðære
cwealmstowe. þær man cwealde sceaðan. and him budon drincan. gebitrodne
windrenc. ac he hit asceaf. sona fram his muðe. nolde his onbyrian. for
ðære biternysse;
 145.225. Þes gebiteroda drenc. hæfde getacnunge. his deaðes
biternysse. ðe he ða onbyrigde. ac he hine hrædlice. mid his æriste
awearp;
 145.227. Ðær wæron gelædde. mid ðam lifigendan
drihtne. twegen scyldige sceaðan. for heora synnum to honne;
 145.229. Þa hengon ða cempan. crist on ælemiddan. and þa
twegen sceaðan. him on twa healfa. and pilatus awrat. þæs wites
intingan. on anre tabelan. mid þrim gereordum. Ebreiscum. and Greciscum. and
Ledenum samod;
 145.232. Þes is se hælend. Iudeiscra cyning. and asette ðis
gewrit. sona to ðære rode. bufon cristes heafde. healice to tacne.
þæt ðær hangode se hælend on rode. iudeiscra cyning. welhreawlice
gefæstnod;
 145.236. Þa dældon ða cwelleras. cristes reaf on feower.
heora ælcum his dæl. swa him demde seo ta. and heoldon his tunecan.
untoslitene. for ðan ðe heo wæs. eal buton seame. and seo getacnode ða
soðan annysse ðære halgan gelaðunge. seo ðe æfre bið. wið
gedwolmannum. þurh drihten gescyld;
 145.241. Drihten wæs gefæstnod. mid feower nægelum. to
westdæle awend. and his wynstra heold. ðone scynendan suðdæl. and his
swiðra norðdæl. eastdæl his hnol. and he ealle alysde middaneardes
hwemmas. swa hangiende;
 145.244. Ða reðan iudei. beheoldon feorran. and mid hospe
clypodon. to hælendum criste. gif ðu godes sunu sy. ga of ðære rode.
and we siððan swa. on ðe gelyfað;
 146.247. Se mildheorta drihten. cwæð to his fæder;
 146.247. Min heofenlica fæder. ic ðe nu bidde. forgif ðas
dæde. þisum gedwolmannum for ðan ðe hi nyton. hwæt hi nu doð;
 146.249. An ðæra sceaðena. eac swilce clypode. Gif ðu
hælend crist sy. gehæl ðe and us;
 146.250. Þa andwyrde se oðer. hine ðreagende;
 146.251. Hwæt ðu la earming. ne ondrætst ðu ðe god. wit
synd gewitnode. for welhreawum dædum. and þes halga hælend. hangað
her unscyldig;
 146.253. Eft ða se ylca. clypode to criste. Gemun ðu min
drihten. þonne ðu mihtig becymst. to ðinum agenum rice. roderes
wealdend;
 146.255. Se hælend him cwæð to. mid soðum behate. nu
todæg ðu bist. on neorxena wange mid me;
 146.257. Þes sceaða gesælig. siðode to heofenum. and se
oðer gewende. welhreaw to helle;
 146.258. On ðisum twam sceaðum. wæron getacnode. seo
Iudeisce ðeod. and þæt hæðene folc;
 146.260. Þæt iudeisce folc. nolde on crist gelyfan. ðone
ðe hi mid hospe. on hengene fæstnodon. and þæt hæðene folc. on
hine gelyfde. þreagende ða oðre. þearle mid geleafan;
 146.263. Seo halige Maria þæs hælendes moder. stod wið
ða rode. ðearle dreorig. and Iohannes samod. hire swuster bearn;
 146.264. Ða clypode drihten. to his dreorian meder;
 146.265. Efne her hangað nu. ðin sunu fæmne;
 146.266. Swilce he cwæde. þis is ðin gecynd. ðus
ðrowigendlic. ðe ic of ðe genam;
 146.267. He cwæð to Iohanne. her stænt ðin modor;
 146.268. Þa hæfde Iohannes. hire siððan gymene. mid
geswæsum ðenungum. a on ðisum life;
 146.269. Eft ða cwæð se hælend. þæt him hearde
ðyrste. ða arn to ðam ecede. sum arleas cempa. and bedypte ane spincgan.
and bær to his muðe;
 146.271. Hwæt ða ymbe midne dæg. wearð middaneard
aðeostrod. and seo sunne behydde hire hatan leoman. oð ða nigoðan tid.
ðe we non hatað;
 146.274. Ða clypode drihten. and cwæð to his fæder;
 146.274. Ic betæce fæder. þe nu minne gast. and he ahyldum
heafde. hine sona ageaf;
 147.276. Efne ða tobærst. þæs temples wahryft. fram
ðære fyrste ufan. oð ða flor neoðan. and eal eorðe bifode. and
toburston stanas. byrgenu openodon. mid deadum banum. and halgena lichaman.
leohtlice arison. comon to ðære byrig. cuðlice æteowode. manegum
mannum. swa swa matheus awrat;
 147.280. Se hundredes ealdor soðlice clypode. æfter ðisum
tacnum. þes is soð godes bearn. and seo oðer menigu. ðe ðær mid
stodon. beoton heora breost. bugende to gode;
 147.284. Þæt iudeisce folc. wæs on ealdum dagum. gode
gecoren. swa swa god win. ac hi wurdon awende. to ðam wyrstum ecede. and for
ði gebudon. eced ðam drihtne. unwynsumne wætan. swa swa hi sylfe
wæron;
 147.287. Seo swearcigende sunne. and ða gesceafta samod. ealne
middaneard. endemes aðeostrodon. mid sweartre nihte. for heora scyppendes
ðrowunge;
 147.289. Ne ðorfte se hælend. for ðam nægelum gewitan.
ða gyt swa hrædlice. ac he ageaf his gast. ðurh godcundre mihte. swa swa
godes sunu;
 147.291. Ða bifode seo eorðe. and toburston stanas. þæt
eal middaneard. eft wurde astyred. þurh cristes ðrowunge. to soðum
geleafan. and ða heardheortan. hæðenra ðeoda. to heora scyppende.
siððan gebigde;
 147.295. Þæs temples wahryft. eac wearð toborsten. ðe ða
digelnysse. eallunge bedyrnde. þære ealdan . æ. on ðam ærran
timan. oð þæt drihten sylf. ða digelnysse cydde. eallum geleaffullum.
æfter his ðrowunge;
 147.298. Eac swilce geopenodon. ealdra manna byrgenu. and hi
ansunde arison. mid heora scyppende. on ecum æriste. and orsorge deaðes.
and heofenan rice. mid hælende astigon. swa swa wise lareowas. geleaflice
secgað;
 147.301. Se hælend for his ehterum eadmodlice gebæd. his
ælmihtigan fæder. on ðære menniscnysse. se ðe æfre mid him.
ealle ðing getiðað. on þære godcundnysse. godes willan mannum. and
his ben ða gebigde. ðe ydel beon ne mihte. ðone hundredes ealdor. and
eahta ðusend manna. ðe æfter his ðrowunge. ealle gecyrdon. ðurh
petres bodunge. mid soðre dædbote. þeah ðe ða heafodmen. hearde
wiðcwædon. and mid forsewennysse. symle ðwyrodon;
 148.310. Ða wælhreowan Iudei. noldon geðafian. for ðam
symbeldæge. þæt hi swa hangodon. cuce on ðam rodum. ac woldon hi
acwellan. and bædon pilate. þæt man heora sceancan tobræce. ær
þære eastertide. and of ðam rodum awurpe;
 148.313. Þa comon ða cempan. mid cwylmbærum tolum. and sona
ðæra sceaðena. sceancan tobræcon. ðe ða gyt cwylmigende. cuce
hangodon;
 148.315. Hi gemetton ða crist. middanearde deadne. and his halgan
sceancan. scænan ne dorston. ac an ðæra cempena. mid cwealmbærum
spere. his sidan geopenode. and of ðære utfleow. blod and wæter samod.
mid soðre gerynu;
 148.319. Þæt utflowende blod. wæs ure alysednys. on synna
forgifenysse. mid soðum geleafan;
 148.321. Þæt wæter witodlice wæs ure fulluht. on ðam
beoð aðwogene. ðeoda menigu. fram fyrnlicere synne. ðæs
frumsceapenan mannes;
 148.323. Of geswefedum adame. wæs eua gesceapen. and drihten on
rode mid deaðe wæs geswefod. þæt seo halige gelaðung. eac gesceapen
wurde. ðurh ða gerynu. ðære readan wunde. seo ðe halwende wæs.
soðfæstum gehwilcum. þe on godes gelaðunge. mid geleafan drohtniað;
 148.327. God ælmihtig gesceop. man on ðam sixtan dæge. þa
ða he gesceafta. scyppende gedihte. and on ðam seofoðan dæge. hine
sylfne gereste. geendodum weorcum. swa swa he sylf wolde;
 148.330. Eft soðlice se scyppend. on ðam sixtan dæge. on
rode hangiende. his handgeweorc alysde. Adames ofspring. mid his agenum
deaðe. and on byrgene siððan. anbidiende læg. on ðam seofoðan
dæge. ðe ge sæternes hatað;
 149.335. Þa sum rice ðegen. ðearle wæs gelyfed. dearnunge
on drihten. for ðam dyrstigum folce. his nama wæs Ioseph. and he
genealæhte ða. hrædlice on æfen. to ðam ealdormen. bæd þæt
he moste. drihtnes lic bebyrian;
 149.338. Þa wundrode pilatus. þæt he swa hraðe gewat. and
geðafode ðam ðegene. þæt he hine behwurfe;
 149.340. Ða com eac Nichodemus. mid gemengedre sealfe. of myrran.
and alwan. manegra punda gewyht. and hi bewundon his lic. mid linenre scytan.
gedeced mid wyrtum. swa swa heora gewuna wæs;
 149.343. Þa stod on ðære stowe sum stænen ðruh. on
ðære næfre ne læg. nan eorðlic mann;
 149.344. Ða ledon ða þegenas. ðone hælend ðæron.
and mid hlide belucon. ure ealra alysend;
 149.346. Rihtlice wæs seo byrgen. swa niwe gefunden. and
nænne oðerne. næfre ne underfeng. swa swa maria wæs. moder cristes.
mæden and modor. and oðerne ne gebær;
 149.348. Hwæt ða Iudei. eodon to pilate. bædon þæt he
bude. ða byrgene besettan. mid wacelum weardum. þæt he ne wurde
forstolen. and ðam folce gesæd. þæt he sylf aryse;
 149.351. Þa geðafode pilatus. þæt he hine besæton. mid
ymtrymmincge. and ða ðruh geinnsegelodon. ac crist aras swa ðeah. of
ðam deaðe gesund. on ðam ðriddan dæge. æfter his ðrowunge.
oferswiðdum deaðe. Sy him.a. wuldor mid his heofonlican fæder. and ðam
halgan gaste. on anre godcundnysse. on ecere worulde;
 149.356. Amen:

END_TEXT
START_TEXT

ÆCHom II, 14.2
B1.2.17.
Swigdagas: Godden 1979, 149.



 149.357. NE MOT NAN MAN SECGAN SPELL. ON ÞAM ÐRIM SWIGDAGUM;

END_TEXT
START_TEXT

ÆCHom II, 15
B1.2.18.
Easter: Godden 1979, 150-60.



 150.1. <foreign> SERMO DE SACRIFICIO IN DIE PASCAE </foreign> MEN þa leofostan
gelome eow is gesæd ymbe ures hælendes æriste. hu he on ðisum
andwerdan dæge æfter his ðrowunge. mihtiglice of deaðe aras. Nu wille
we eow geopenian þurh godes gife be ðam halgan husle ðe ge nu to gan
sceolon. and gewissian eower andgit ymbe þære gerynu. ægðer ge
æfter ðære ealdan gecyðnysse. ge æfter ðære niwan. þy
læs ðe ænig twynung eow derian mage. be ðam liflicum gereorde;
 150.8. Se ælmihtiga god bebead moysen ðam heretogan on egypta
lande. þæt he sceolde bebeodan israhela folce. þæt hi namon æt
ælcum heorðe anes geares lamb. on ðære nihte ðe hi ferdon of ðam
lande to ðam behatenan earde. and sceoldon þæt lamb gode geoffrian. and
siððan sniðan. and wyrcan rodetacn on heora gedyrum. and oferslegum. mid
ðæs lambes blode. etan siððan ðæs lambes flæsc gebræd. and
ðeorfe hlafas mid feldlicere lactucan;
 150.15. God cwæð to moysen. ne ete ge of ðam lambe nan
ðing hreaw. ne on wætere gesoden. ac gebræd to fyre;
 150.16. Etað þæt heafod and ða fet. and þæt
innewearde. ne his nan ðing ne belife. oð merigen. gif ðær hwæt to
lafe sy. forbærnað þæt ;
 150.19. Ðicgað hit on ðas wison;
 150.19. Begyrdað eowere lendenu. and beoð gesceode;
 150.20. Habbað eow stæf on handa. and etað ardlice. þeos
tid is godes færeld;
 150.21. And wearð ða on þære nihte ofslegen on ælcum
huse geond eal pharaones rice þæt frumcennede cild. and wæs þæt
godes folc israhel ahredd fram ðam færlican deaðe. ðurh ðæs
lambes offrunge. and his blodes mearcunge;
 150.24. Þa cwæð god to moysen. healdað þisne dæg on
eowerum gemynde. and freolsiað hine mærlice on eowerum cynrenum. mid ecum
biggencge. and etað þeorfne hlaf symle seofon dagas æt ðissere
freolstide;
 151.28. Æfter ðissere dæde lædde god þæt israhela
folc ofer ða readan sæ mid drium fotum. and adrencte ðæron pharao.
and ealne his here samod. ðe heora ehton. and afedde siððan þæt
israhela folc feowertig geara mid heofenlicum bigleofan. and him forgeaf
wæter of heardum stanclude. oð þæt hi comon to ðam behatenan
eðele;
 151.34. Sume ðas race we habbað getrahtnod on oðre stowe.
sume we willað nu geopenian. þæt þe belimpð to ðam halgan husle;
 151.36. Cristene men ne moton healdan nu ða ealdan .æ.
lichamlice. ac him gedafenað þæt hi cunnon hwæt heo gastlice
getacnige;
 151.38. Þæt unscæððige lamb þe se ealda israhel ða
ofsnað. hæfde getacnunge æfter gastlicum andgite cristes ðrowunge. se
ðe unscæððig for ure alysednysse. his halige blod ageat;
 151.40. Be ðam singað godes ðeowas æt ælcere mæssan.
<foreign>Agnus dei qui tollis peccata mundi. miserere nobis</foreign> . Þæt is on urum
gereorde. Þu godes lamb ðe ætbretst middaneardes synna. gemiltsa us;
 151.43. Ðæt Israhela folc wearð ahredd fram þam
færlican deaðe. and fram pharaones ðeowte þurh þæs lambes
offrunge ðe hæfde getacnunge cristes ðrowunge. ðurh ða we sind
alysede fram ðam ecum deaðe. and þæs reðan deofles anwealde. gif we
rihtlice gelyfað on ðone soðan alysend ealles middaneardes hælend
crist;
 151.50. Þæt lamb wæs geoffrod on æfnunge. and ure
hælend ðrowade on þære sixtan ylde þyssere worulde. seo yld is
geteald to æfnunge þises ateorigendlican middaneardes;
 151.52. Hi mearcodon mid ðæs lambes blode on heora gedyrum.
and oferslegum. <foreign>TAU.</foreign> þæt is rodetacen. and wurdon swa gescylde fram
ðam engle. ðe acwealde þæra egyptiscra frumcennedan cild;
 151.55. And we sceolon mearcian ure forewearde heafod. and urne
lichaman mid cristes rodetacne. þæt we beon ahredde fram forwyrde. þonne
we beoð gemearcode ægðer ge on foranheafde. ge on heortan mid blode
þære drihtenlican ðrowunge;
 151.59. Ðæt Israhela folc ætt þæs lambes flæsc on
heora eastertide þa þa hi ahredde wurdon. and we ðicgað nu gastlice
cristes lichaman. and his blod drincað. þonne we mid soðum geleafan
þæt halige husel ðicgað;
 152.64. Þone timan hi heoldon him to eastertide seofon dagas mid
micclum wurðmynte ðe hi ahredde wurdon wið pharao. and of ðan earde
ferdon. swa we eac cristene men healdað cristes ærist us to eastertide
þas seofon dagas. for ðan ðe we sind þurh his ðrowunge and æriste
alysde. and we beoð geclænsode þurh ðæs halgan huselganges. swa swa
crist sylf cwæð on his godspelle;
 152.70. Soð soð ic eow secge. næbbe ge lif on eow. buton ge
eton min flæsc. and drincan min blod;
 152.71. Se ðe et min flæsc and min blod drincð. he wunað
on me. and ic on him. and he hæfð þæt ece lif. and ic hine arære
on ðam endenextan dæge;
 152.73. Ic eom se liflica hlaf. ðe of heofonum astah. na swa swa
eowere forðfæderas æton þone heofenlican mete on westene. and
siððan swulton;
 152.76. Se ðe et ðisne hlaf. he leofað on ecnysse;
 152.76. He halgode hlaf ær his ðrowunge. and todælde his
discipulum. þus cweðende;
 152.78. Etað þisne hlaf. hit is min lichama. and doð þis on
minum gemynde;
 152.79. Eft he bletsode win on anum calice. and cwæð;
 152.80. Drincað ealle of ðisum. þis is min blod. þæt
ðe bið for manegum agoten. on synna forgifenysse;
 152.81. Þa apostoli dydon swa swa crist het. þæt hi halgodon
hlaf and win to husle. eft siððan on his gemynde;
 152.83. Eac swilce heora æftergencgan. and ealle sacerdas be
cristes hæse halgiað hlaf. and win. to husle on his naman. mid þære
apostolican bletsunge;
 152.86. Nu smeadon gehwilce men oft. and gyt gelome smeagað. hu
se hlaf þe bið of corne gegearcod and ðurh fyres hætan abacen. mage
beon awend to cristes lichaman. oððe þæt win ðe bið of manegum
berium awrungen. weorðe awend þurh ænigre bletsunge to drihtnes blode;
 152.90. Nu secge we swilcum mannum. þæt sume ðing sind
gecwedene be criste þurh getacnunge. sume ðurh gewissum ðinge;
 152.92. Soð þing is and gewiss. þæt crist wæs of
mædene acenned. and silfwilles ðrowade deað. and wæs bebyriged. and
on ðisum dæge of deaðe aras;
 152.94. He is gecweden hlaf þurh getacnunge. and lamb. and leo.
and gehu elles;
 152.95. He is hlaf gehaten. for ðan ðe he is ure lif. and
engla;
 153.96. He is lamb gecweden. for his unscæððignysse;
 153.97. Leo for ðære strencðe. þe he oferswiðde þone
strangan deofol;
 153.98. Ac swa ðeah æfter soðum gecynde. nis crist naðor
ne hlaf. ne lamb. ne leo;
 153.100. Hwi is ðonne þæt halige husel gecweden cristes
lichama. oþþe his blod. gif hit nis soðlice þæt þæt hit gehaten
is;
 153.101. Soðlice se hlaf and þæt win ðe beoð ðurh
sacerda mæssan gehalgode. oðer ðing hi æteowiað menniscum andgitum
wiðutan. and oðer ðing hi clypiað wiðinnan geleaffullum modum;
 153.104. Wiðutan hi beoð gesewene hlaf and win. ægðer ge
on hiwe. ge on swæcce. ac hi beoð soðlice æfter ðære halgunge
cristes lichama. and his blod þurh gastlicere gerynu;
 153.107. Hæðen cild bið gefullod. ac hit ne bret na his hiw
wiðutan. ðeah ðe hit beo wiðinnan awend;
 153.108. Hit bið gebroht synfull þurh adames forgægednysse
to ðam fantfæte. ac hit bið aðwogen fram eallum synnum wiðinnan.
þeah ðe hit wiðutan his hiw ne awende;
 153.111. Eac swilce þæt halige fantwæter þe is gehaten
lifes wylspring. is gelic on hiwe oðrum wæterum. and is underþeod
brosnunge. ac þæs halgan gastes miht genealæhð þam brosniendlicum
wætere. ðurh sacerda bletsunge. and hit mæg siððan lichaman and
sawle aðwean fram eallum synnum. ðurh gastlicere mihte;
 153.117. Efne nu we geseoð twa ðing on ðisum anum gesceafte.
æfter soðum gecynde. þæt wæter is brosniendlic wæta. and
æfter gastlicere gerynu hæfð halwende mihte;
 153.119. Swa eac gif we sceawiað þæt halige husel æfter
lichamlicum andgite. þonne geseo we þæt hit is gesceaft. brosniendlic
and awendedlic;
 153.121. Gif we ða gastlican mihte ðæron tocnawað. þonne
undergyte we þæt ðær is lif on. and forgifð undeadlicnysse ðam
þe hit mid geleafan þicgað;
 153.124. Micel is betwux þære ungesewenlican mihte þæs
halgan husles. and þam gesewenlican hiwe agenes gecyndes;
 153.125. Hit is on gecynde brosniendlic hlaf. and brosniendlic win.
and is æfter mihte godcundes wordes. soðlice cristes lichama and his blod.
na swa ðeah lichamlice. ac gastlice;
 154.128. Micel is betwux þam lichaman þe crist on ðrowade .
and ðam lichaman þe to husle bið gehalgod;
 154.130. Se lichama soðlice ðe crist on ðrowode wæs
geboren of Marian flæsce. mid blode. and mid banum. mid felle. and mid
sinum. on menniscum limum. mid gesceadwisre sawle geliffæst. and his
gastlica lichama ðe we husel hatað is of manegum cornum gegaderod buton
blode. and bane. limleas. and sawulleas. and nis for ði nan ðing þæron
to understandenne lichamlice. ac is eall gastlice to understandenne;
 154.136. Swa hwæt swa on ðam husle is þe us lifes edwist
forgifð. þæt is of ðære gastlican mihte. and ungesewenlicere
fremminge;
 154.138. For ði is þæt halige husel gehaten gerynu. for
ðan ðe oðer ðing is ðæron gesewen. and oðer ðing undergyten;
 154.140. Þæt þæt ðær gesewen is hæfð lichamlic
hiw. and þæt þæt we ðæron understandað hæfð gastlice
mihte;
 154.143. Witodlice cristes lichama ðe deað ðrowade. and of
deaðe aras. ne swylt næfre heononforð. ac is ece and unðrowiendlic;
 154.145. Þæt husel is hwilwendlic. na ece;
 154.145. Brosniendlic. and bið sticmælum todæled;
 154.146. Betwux toðum tocowen. and into ðam buce asend. ac hit
bið þeah hwæðere æfter gastlicere mihte. on ælcum dæle eall;
 154.148. Manega underfoð þone halgan lichaman. and he bið swa
ðeah on ælcum dæle eall æfter gastlicere gerynu;
 154.150. Þeah sumum men gesceote læsse dæl. ne bið swa
ðeah na mare miht on ðam maran dæle þonne on ðam læssan. for
ðan ðe hit bið on æghwilcum menn ansund æfter ðære
ungesewenlican mihte;
 154.153. Þeos gerynu is wedd. and hiw. cristes lichama is
soðfæstnyss;
 154.154. Ðis wed we healdað gerynelice. oð þæt we
becumon to ðære soðfæstnysse. and ðonne bið þis wedd geendod;
 154.156. Soðlice hit is swa swa we ær cwædon cristes
lichama and his blod. na lichamlice. ac gastlice;
 154.157. Ne sceole ge smeagan hu hit gedon sy. ac healdan on
eowerum geleafan þæt hit swa gedon sy;
 154.159. We rædað on ðære bec ðe is gehaten <foreign>Uita
patrum</foreign>. þæt twegen munecas bædon æt gode sume swutelunge be ðam
halgan husle. and æfter ðære bene gestodon him mæssan;
 155.161. Ða gesawon hi licgan an cild on ðam weofode þe se
mæssepreost æt mæssode. and godes engel stod mid handsexe anbidiende
oð þæt se preost þæt husel tobræc;
 155.164. Þa toliðode se engel þæt cild on ðam disce. and
his blod into ðam calice ageat;
 155.165. Eft ða ða hi to ðam husle eodon. ða wearð hit
awend to hlafe and to wine. and hi hit ðygeden. gode ðancigende þære
swutelunge;
 155.167. Eac se halga gregorius abæd æt criste. þæt he
æteowode anum twynigendum wife. embe his gerynu. micele seðunge;
 155.169. Heo eode to husle mid twynigendum mode. and gregorius
begeat æt gode þærrihte þæt him bam wearð æteowed seo snæd
þæs husles ðe heo ðicgan sceolde swilce ðær læge on ðam
disce anes fingres lið. eal geblodgod. and þæs wifes twynung wearð
ða gerihtlæced;
 155.174. Uton nu gehyran þæs apostoles word embe ðas
gerynu;
 155.175. Paulus se apostol cwæð be ðam ealdan folce israhel.
ðus writende on his pistole to geleaffullum mannum;
 155.176. Ealle ure forðfæderas wæron gefullode on wolcne.
and on sæ. and ealle hi æton þone ylcan gastlican mete. and ealle hi
druncon þone ylcan gastlican drenc;
 155.179. Hi druncon soðlice of æfterfiligendum stane. and se
stan wæs crist;
 155.180. Næs se stan ðe þæt wæter ða offleow
lichamlice crist. ac he getacnode crist. ðe clypode þus to eallum
geleaffullum mannum;
 155.182. Swa hwam swa ðyrste. cume to me. and drince;
 155.183. And of his innoðe fleowð liflic wæter;
 155.183. Þis he sæde be ðam halgan gaste. ðe ða
underfengon ðe on hine gelyfdon;
 155.184. Se apostol paulus cwæð þæt þæt israhela
folc æte ðone ylcan gastlican mete. and drunce ðone ylcan gastlican
drenc. for ðan ðe se heofenlica mete þe hi afedde feowertig geara. and
þæt wæter þe of ðam stane fleow hæfde getacnunge cristes
lichaman. and his blodes. þe nu beoð geoffrode dæghwomlice on godes
cyrcan;
 155.190. Hit wæron ða ylcan ðe we nu offriað. na
lichamlice. ac gastlice;
 155.191. We sædon eow hwene ær. þæt crist halgode hlaf.
and win ær his ðrowunge to husle. and cwæð. þis is min lichama. and
min blod;
 156.193. Ne ðrowode he ða gyt. ac swa ðeah he awende ðurh
ungesewenlicere mihte þone hlaf to his agenum lichaman. and þæt win to
his blode. swa swa he ær dyde on þam westene. ær ðan ðe he to men
geboren wurde. ða ða he awende ðone heofenlican mete to his flæsce.
and þæt flowende wæter of ðam stane to his agenum blode;
 156.199. Fela manna æton of ðam heofonlican mete on ðam
westene. and druncon þone gastlican drenc. and wurdon swa ðeah deade. swa
swa crist sæde;
 156.201. Ne mænde crist ðone deað þe nan man forbugan ne
mæg. ac he mænde þone ecan deað. þe sume of ðam folce for heora
geleafleaste geearnodon;
 156.203. Moyses. and AAron. and manega oðre of ðam folce þe
gode gelicodon æton þone heofenlican hlaf. ac hi næron deade þam ecum
deaðe. ðeah ðe hi gemænum deaðe forðferdon;
 156.206. Hi gesawon þæt se heofonlica mete wæs gesewenlic.
and brosniendlic. ac hi understodon gastlice be ðam gesewenlican ðinge. and
hit gastlice ðigdon;
 156.208. Se hælend cwæð. se ðe et min flæsc. and
drincð min blod. he hæfð ece lif;
 156.210. Ne het he etan þone lichaman ðe he mid befangen
wæs. ne þæt blod drincan ðe he for us ageat. ac he mænde mid þam
worde þæt halige husel þe gastlice is his lichama and his blod. and se
ðe þæs onbyrigð mid geleaffulre heortan. he hæfð þæt ece
lif;
 156.214. On ðære ealdan .æ. geleaffulle menn offrodon gode
mislice lac. ðe hæfdon towearde getacnunge cristes lichaman. ðe he sylf
for urum synnum siððan geoffrode. his heofenlican fæder to
onsægednysse;
 156.217. Witodlice þis husel ðe nu bið gehalgod æt godes
weofode is gemynd cristes lichaman. þe he for us geoffrode. and his blodes
þe he for us ageat. swa swa he sylf het. doð þis on minum gemynde;
 156.220. Æne þrowade crist ðurh hine sylfne. ac swa ðeah
dæghwomlice bið his ðrowung geedniwod þurh gerynu þæs halgan
husles. æt ðære halgan mæssan;
 156.222. For ði fremað seo halige mæsse micclum. ge þam
lybbendum. ge ðam forðfarenum. swa swa hit for oft geswutelod is;
 156.225. Us is eac to smeagenne þæt þæt halige husel is
ægðer ge cristes lichama ge ealles geleaffulles folces æfter gastlicere
gerynu. swa swa se wisa Augustinus be ðan cwæð;
 157.227. Gif ge willað understandan be cristes lichaman.
gehyrað þone apostol paulum. þus cweðende;
 157.229. Ge soðlice sindon cristes lichama. and leomu;
 157.230. Nu is eower gerynu geled on godes mysan. and ge underfoð
eower gerynu. to ðan þe ge sylfe sind;
 157.231. Beoð þæt þæt ge geseoð on ðam weofode. and
underfoð þæt þæt ge sylfe sind;
 157.233. Eft cwæð se apostol paulus be ðisum. we manega
sindon an hlaf. and an lichama;
 157.234. Understandað nu. and blissiað. fela sind an hlaf. and
an lichama on criste;
 157.235. He is ure heafod. and we sind his lima;
 157.236. Ne bið se hlaf of anum corne. ac of manegum;
 157.237. Ne þæt win of anre berian. ac of manegum;
 157.237. Swa we sceolon eac habban annysse on urum drihtne. swa swa
hit awriten is be ðan geleaffullan werode. þæt hi wæron on swa
micelre annysse. swilce him eallum wære an sawul. and an heorte;
 157.241. Crist gehalgode on his beode þa gerynu ure sibbe. and
ure annysse. se ðe underfehð þære annysse gerynu. and ne hylt ðone
bend þære soðan sibbe. ne underfehð he na gerynu for him sylfum. ac
gecyðnysse togeanes him sylfum;
 157.244. Micel god bið cristenum mannum. þæt hi gelome to
husle gan. gif hi unscæððignysse on heora heortan berað to ðam
weofode. gif hi ne beoð mid leahtrum ofsette;
 157.247. Þam yfelan menn ne becymð to nanum gode ac to
forwyrde. gif he ðæs halgan husles unwurðe onbyrigð;
 157.249. Halige bec beodað þæt man gemencge wæter to
ðam wine ðe to husle sceal. for ðan ðe þæt wæter hæfð
þæs folces getacnunge. swa swa þæt win cristes blodes. and for ði
ne sceal naðor buton oðrum beon geoffrod. æt ðære halgan mæssan.
þæt crist beo mid us. and we mid criste. þæt heafod mid þam leomum.
and ða leomu mid ðam heafde;
 157.255. We woldon gefyrn trahtnian be ðan lambe þe se ealda
Israhel æt heora eastertide geoffrodon. ac we woldon ærest eow gereccan
ymbe ðas gerynu. and siððan hu hit man ðicgan sceal;
 157.258. Þæt getacnigendlice lamb wæs geoffrod æt heora
eastertide. and se apostol paulus cwæð on ðisum dægþerlicum
pistole. þæt crist is ure eastertid. se ðe for us wæs geoffrod. and
on þisum dæge of deaðe aras;
 158.261. Israhel ðigde þæs lambes flæsc swa swa god
bebead mid þeorfum hlafum. and feldlicum lactucum. and we sceolon ðicgan
þæt halige husel cristes lichaman. and his blod buton beorman yfelnysse.
and manfulnysse;
 158.264. Swa swa se beorma awent þa gesceafta of heora gecynde.
swa awendað eac leahtras þæs mannes gecynd fram unscæððignysse to
gewemmednysse;
 158.267. Se apostol tæhte þæt we sceoldon wistfullian. na
on yfelnysse beorman. ac on þeorfnyssum. syfernysse. and soðfæstnysse;
 158.269. Lactuca hatte seo wyrt þe hi etan sceoldon mid þam
ðeorfum hlafum. heo is biter on ðigene;
 158.270. And we sceolon mid biternysse soðre behreowsunge ure mod
geclænsian. gif we willað cristes lichaman ðicgan;
 158.273. Næs þæt israhela folc gewunod to hreawum
flæsce. þeah ðe god him bebude þæt hi hit hreaw ne æton. ne on
wætere gesoden. ac gebræd to fyre;
 158.275. Se wile ðicgan godes lichaman hreawne. se ðe buton
gesceade wenð þæt he wære anfeald man us gelic. and nære god;
 158.277. And se ðe æfter menniscum wisdome wile smeagan ymbe
ða gerynu cristes flæsclicnysse. he deð swilce he seoðe þæs
lambes flæsc on wætere. for ðan ðe wæter getacnað on þyssere
stowe mennisc ingehyd;
 158.280. Ac we sceolon witan þæt ealle ða gerynu cristes
menniscnysse wæron gefadode þurh mihte þæs halgan gastes. þonne
ðicge we his lichaman gebrædne to fyre. for ðan ðe se halga gast com
on fyres hiwe to ðam apostolum. on mislicum gereordum;
 158.284. Israhel sceolde etan þæs lambes heafod. and ða fet.
and þæt innewerde. and þær nan ðing belifan ne moste ofer niht. gif
þær hwæt belife. forbærnan þæt on fyre. and ne tobræcon ða
ban;
 158.287. Æfter gastlicum andgite we etað þæs lambes
heafod. þonne we underfoð cristes godcundnysse on urum geleafan;
 158.289. Eft ðonne we his menniscnysse mid lufe underfoð.
þonne ete we þæs lambes fet. for ðan ðe crist is angynn and ende.
God ær ealle worulda. and man on þyssere worulde geendunge;
 158.292. Hwæt is þæs lambes innewerde buton cristes digelan
bebodu. ða we etað þonne we lifes word mid grædignysse underfoð;
 159.294. Nan ðing ne moste þæs lambes belifan oð merien.
for ðan þe godes cwydas sind to smeagenne mid swa micelre carfulnysse. swa
þæt ealle his beboda mid andgite. and weorce beon asmeade on nihte ðises
andwerdan lifes. ær ðan þe se endenexta dæg. þæs gemænelican
æristes æteowige;
 159.298. Gif we ðonne ealle ða gerynu cristes flæsclicnysse
ðurhsmeagan ne magon. ðonne sceole we þa lafe betæcan þæs halgan
gastes mihte mid soðre eadmodnysse. and na to dyrstelice embe ða deopan
digelnyssa ofer ures andgites mæðe smeagan;
 159.303. Hi æton þæt lamb mid begyrdum lendenum;
 159.303. On lendenum is seo galnys ðæs lichaman. and se ðe
wile þæt husel ðicgan he sceal gewriðan þa galnysse. and mid
clænnysse ða halgan ðigene onfon;
 159.306. Hi wæron eac gesceode;
 159.306. Hwæt sind gescy. buton deadra nytena hyda;
 159.307. We beoð soðlice gesceode. gif we geefenlæcað mid
urum færelde and weorce forðfarenra manna lif. þæra ðe gode
geðugon þurh gehealtsumnysse his beboda;
 159.309. Hi hæfdon him stæf on handa æt ðære
ðigene. se stæf getacnað gymene. and hyrdrædene;
 159.311. Þa ðe bet cunnon and magon. sceolon gyman oðra
manna. and mid heora fultume underwryðian;
 159.313. Ðam gemettum wæs beboden þæt hi sceoldon caflice
etan. for ðan ðe god onscunað þa sleacnysse on his ðegnum. and ða
he lufað þe mid godes cafnysse þæs ecan lifes myrhðe secað;
 159.316. Hit is awriten. ne elca ðu to gecyrrenne to gode. ðy
læs þe se tima losige. þurh ða sleacan elcunge;
 159.317. Þa gemettan ne moston þæs lambes ban scænan. ne
ða cempan ðe crist ahengon ne moston tobrecan his halgan sceancan. swa swa
hi dydon þæra twegra sceaðena. ðe him on twa healfa hangodon. Ac
drihten aras of deaðe gesund. buton ælcere forrotodnysse. and hi sceolon
geseon æt ðam micclan dome hwæne hi gewundodon. wælhreawlice on
rode;
 159.324. Þeos tid is gehaten on ebreiscum gereorde <foreign>pascha</foreign>.
þæt is on leden <foreign>transitus</foreign> . and on englisc færeld. for ðan ðe on
ðisum dæge ferde godes folc fram egypta lande ofer ða readan sæ. fram
ðeowte to ðam behatenan earde;
 159.327. Ure drihten ferde eac on þisne timan swa swa se
godspellere Iohannes cwæð. fram ðisum middanearde. to his heofonlican
fæder;
 160.329. We sceolon fyligan urum heafde. and faran fram deofle to
criste. fram ðissere unstæððigan worulde. to his staðelfæstan
rice. ac we sceolon ærest on urum andwerdan life faran fram leahtrum to
halgum mægnum. fram unðeawum to godum ðeawum. gif we willað æfter
ðisum lænan life. faran to ðam ecan. and æfter urum æriste to
hælende criste;
 160.335. He us gelæde to his lifigendan fæder. þe hine
sealde for urum synnum to deaðe;
 160.336. Sy him wuldor and lof. þære weldæde. on ealra
worulda woruld;
 160.337. Amen:

END_TEXT
START_TEXT

ÆCHom II, 16
B1.2.19.
Easter: Godden 1979, 161-4.



 161.1. <foreign>ALIUS SERMO DE DIE PASCHAE</foreign> Hit is swiðe gedafenlic.
þæt ge on ðisum drihtenlicum æriste. sume larlice word æt eowerum
lareowum gehyron;
 161.2. Lucas se godspellere awrat on cristes bec þæt on
ðisum easterlicum dæge. eodon twegen drihtnes leorningcnihtas to anre
byrig. seo wæs fif mila fram hierusalem. Emmaus gehaten;
 161.5. Þa eodon hi sprecende ymbe þæs hælendes þrowunge
him betwynan. and se hælend sylf genealæcende eode him mid. ac hi ne
mihton hine oncnawan;
 161.8. Ða befran he hi. hwæt hi him betwynan spræcon.
oððe hwi hi dreorige wæron;
 161.9. Him andwyrde ða heora oðer. his nama wæs cleophas and
cwæð;
 161.10. Eart ðu ana ælðeodig mann on hierusalem. þæt
ðu ne gehyrdest be ðam nazareniscan hælende. hu he wæs belæwed.
and to deaðe fordemed? We hopodon þæt he wære israhela alysend. nu
todæg is se ðridda dæg þe ðis gedon wæs;
 161.14. Sume wimmen of ure geferrædene eodon to his byrgene. and
þær englas gesawon. ðe cyddon þæt he leofode;
 161.16. Sume eac ure geferan to ðære byrgene comon. and swa
gemetton swa swa ða wimmen him sædon. ac hi ne gemetton his lic. ac
æmtige byrgene;
 161.18. Þa cwæð se hælend him to andsware;
 161.19. Eala ge stuntan. and latheortan to gelyfenne. on eallum
ðam ðingum þe witegan spræcon;
 161.20. La hu. ne gedafenode criste swa ðrowian. and swa faran
into his wuldre;
 161.21. Begann ða him to reccenne fram moyse. and eallum witegum.
ða halgan gewritu. þe be him wæron gesette;
 161.24. Ða genealæhton hi ðære byrig þe hi towearde
wæron. and hine gelaðodon to heora gesthuse. þus cweðende;
 161.25. La leof wuna mid us. for ðan ðe hit æfenlæhð.
and ðes dæg is nu ahyld;
 161.26. Þa eode he to heora inne. swa gelaðod;
 162.27. Ða ða hi to gereorde sæton. ða genam he hlaf and
bletsode. and tobræc. and sealde him;
 162.29. Þa wurdon heora eagan geopenode. and hi oncneowon ðone
hælend þe him ær bedigelod wæs;
 162.30. Drihten ða gewat of heora gesihðe. and hi siððan
him betwynan spræcon;
 162.31. La hu. næs ure heorte byrnende on us. ða ða he us be
wege gespræc. and us ða halgan gewritu geopenode;
 162.33. Hi arison on ðære ylcan tide. and gecyrdon to
hierusalem. and gemetton ða endlofan apostolas. and ða ðe him mid
wæron. secgende þæt drihten soðlice of deaðe aras. and hine
æteowode Simone Petre;
 162.36. Hi sylfe eac cyddon þæt hi crist be wege gespræcon.
and hu hi on heora gereorde hine oncneowon;
 162.39. On ðisum andwerdan dæge gelamp ðis. þeah ðe
þis godspel. æt oðre mæssan gerædd sy;
 162.40. Gregorius se halga papa ure apostol trahtnode þis godspel
mid sceortre trahtnunge. and cwæð;
 162.41. Mine gebroðra ða leofostan. efne ge gehyrdon þæt
ure drihten æfter his æriste hine æteowode on siðfæte his twam
leorningcnihtum. na fulfremedlice be him gelyfendum. ac be him sprecendum. and
he nolde for ðære twynunge him æteowian his oncnawennysse;
 162.46. Swa dyde drihten on heora gesihðe. swa swa hi sylfe dydon
on heora heortum;
 162.47. Hi soðlice hine lufodon wiðinnan. and swa ðeah him
twynode be his æriste;
 162.48. Drihten him wæs andwerd wiðutan. and swa ðeah him ne
geswutelode hwæt he wæs;
 162.50. He gefylde his behat. þe he ær his ðrowunge
gecwæð;
 162.50. Swa hwær swa beoð twegen oððe ðry gegadrode on
minum naman. þær ic sylf beo him tomiddes;
 162.52. He ðreade heora andgites heardnysse. and him geopenode
ða halgan gewritu þe be him wæron gesette. and swa ðeah he wæs
geðuht swilce ælðeodig for ðære twynunge;
 162.55. Be ðison we magon tocnawan. þæt us is twyfeald neod
on boclicum gewritum;
 162.56. Anfeald neod us is. þæt we ða boclican lare mid
carfullum mode smeagan. oðer þæt we hi to weorcum awendan;
 162.58. Gif moyses and ealle witegan witogoden þæt crist
sceolde ðurh nearunysse his ðrowunge into his heofonlican wuldre faran.
humeta mæg ðonne se beon cristen geteald. se ðe nele be his andgites
mæðe þa boclican gewritu aspyrian. hu hi to criste belimpað. ne ðurh
nanre earfoðnysse. þæt ece wuldor mid criste geearnian;
 163.64. Hi ða gelaðodon hine to heora gesthuse. and him mete
gebudon. and hine on ðam gereorde oncneowon. þone ðe hi ne mihton on
onwrigennysse haliges gewrites oncnawan;
 163.66. Næron hi onlihte þurh þæt þæt hi godes
beboda gehyrdon. ac hi wurdon onlihte þa ða hi godes beboda to weorce
awendon. þurh ða cumliðnysse. for ðan ðe hit is awriten. þæt
ða ne beoð rihtwise getealde mid gode. þa ðe buton weorce his beboda
gehyrað. ac ða beoð rihtwise getealde. þe mid weorcum his beboda
gefyllað;
 163.72. Efne ure drihten næs oncnawen ða ða he on
siðfæte hi gespræc. ac ða ða he mid him gereordode þa wearð he
oncnawen. þurh heora cumliðnysse;
 163.74. Mine gebroðra lufiað cumliðnysse. and soðre lufe
weorc. swa swa se apostol paulus ða geleaffullan ðeode þisum wordum
tihte;
 163.76. Wunige betwux eow lufu soðre broðer rædene. and ne
forgymeleasige ge cumliðnysse;
 163.78. Sume gecwemdon englum on heora gesthusum underfangenum.
þurh cumliðnysse;
 163.79. Be ðisum eac cwæð se apostol petrus;
 163.80. Beoð cumliðe eow betwynan. buton ceorungum;
 163.80. Drihten sylf cwæð. Ic wæs cuma. and ge me
underfengon;
 163.82. Witodlice cumliðnys is swiðe hlisful ðing. and
asteald ðurh halgum heahfæderum;
 163.83. Sum hiredes ealdor beeode cumliðnysse mid micelre
gecneordnysse. and dæghwomlice ælðeodige men æt his mysan
gereordode;
 163.85. Hwæt ða on sumum dæge. com sum ælðeodig man
betwux þam oðrum to his mysan. and se hiredes ealdor swa swa his gewuna
wæs bær him wæter to handum;
 163.88. Þa færlice fordwan se foresæda ælðeodiga of
his gesihðum. and he ðæs micclum wundrode;
 163.89. Eft on þære ylcan nihte. cwæð se hælend ðurh
onwrigennysse to ðam hiredes hlaforde. Oðrum dagum þu underfenge me on
minum lymum. gyrstondæg þu underfenge me on me sylfum;
 164.92. Smeagað nu mine gebroðra. hu micel miht stent on
cumliðnysse. gif heo bið orhlyte ydeles gylpes;
 164.94. Drihten gelæste þam hiredes hlaforde. þæt
þæt he on his godspelle gecwæð. se ðe underfehð ænne lytling
on minum naman. he underfehð me sylfne;
 164.96. Sy lof and wuldor. a. ðam welwyllendan hælende. AmeN;

END_TEXT
START_TEXT

ÆCHom II, 17
B1.2.20.
Wednesday in Easter Week: Godden 1979, 164-8.



 164.98. Gelome æteowode ure drihten hine sylfne his
leorningcnihtum æfter his æriste. and mid him ðigde lichamlice
bigleofan. and hi mid his lare getrymde;
 164.100. Sume his geswutelunge we eow sædon on oðre stowe.
sume we willað eow nu secgan. nu ge her gegaderode syndon;
 164.102. We wenað þæt ge ealle on andwerdnysse her ne beon
to ðam dæge. þe we þæt godspel rædan sceolon;
 164.105. Iohannes se godspellere awrat. on þære feorðan
cristes bec. ðus cweðende;
 164.106. <foreign> Manifestauit se IESUS ad mare tyberiadis. ET RELIQUIA</foreign>.
Se hælend hine geswutelode æfter his æriste æt ðære sæ
tyberiadis. hi seofon leorningcnihtum on fixnoðe;
 164.108. Þær fixode Petrus. and Thomas. and Nathanael.
Iacobus. and Iohannes. and oðre twegen. þæra naman ne nemde se
godspellere;
 164.111. Hi swuncon ealle ða niht on idelum fixnoðe. and
nænne fisc ne gelæhton;
 164.112. Ða on merigen stod se hælend on ðam strande. and
swa ðeah hi ne mihton hine oncnawan;
 164.113. Se hælend him cwæð to;
 164.114. Ge cnapan. hæbbe ge ænige syflinge begyten;
 164.114. Hi cwædon. Nese;
 164.115. Drihten cwæð;
 164.115. Wurpað eower net on ða swiðran healfe þæs
rewettes. and ge gemetað;
 164.116. Hi ða wurpon þæt net on ða swiðran healfe. and
hit sloh sona ful fixa. þæt hi hit earfoðlice ateon mihton;
 164.118. Þa cwæð Iohannes to petre. þæt hit wære se
hælend þe on ðam strande stod;
 164.119. Hwæt ða petrus hine begyrde. and swam to lande. ða
oðre six comon mid rewette;
 164.121. Ða gesawon hi on ðam lande licgan gleda. and fisc
onuppan. and hlaf ðær onem;
 164.122. Þa cwæð se hælend;
 164.122. Bringað of ðam fixum þe ge nu gelæhton;
 165.123. Petrus ða teah þæt net to lande. mid micclum fixum
afylled;
 165.124. Þær wæron on oðer healf hund fixa. and ðry
fixas. and þæt net swa ðeah aðolode;
 165.125. Se hælend cwæð to him;
 165.126. Cumað. and gereordiað eow. and he sealde him ða
hlaf. and fisc;
 165.127. Heora nan ne dorste hine axian. hwæt he wære. for
ðan þe hi ealle wiston þæt he wæs se hælend. and him nan ðing
þæs ne twynode;
 165.130. Gregorius trahtnode ðis godspel. and smeade hwi petrus
oððe heora ænig to ðan eft fenge. þe he ær forlet;
 165.131. Witodlice petrus wæs fiscere ær his gecyrrednysse.
and matheus wæs tollere;
 165.133. Petrus gecyrde eft to his fixnoðe. and matheus næfre
æfter his gecyrrednysse æt tollsetle ne sæt. for ðan ðe oðer is
þæt man him ðurh fixnoðe bigleofan tilige. and oðer þæt man
ðurh toll feoh gegadrige;
 165.136. Sume teolunga sind þe man began mæg buton synnum.
sume sind ðe man earfoðlice mæg. oððe nateshwon buton synnum began;
 165.138. Is for ði neod þam ðe to gode anrædlice bihð.
þæt his mod ne geedlæce ða teolunga þe hine fram gode wemað;
 165.140. Petrus hæfde unpleolice teolunge ær his
gecyrrednysse. and he eac for ði eft buton pleo to his fixnoðe gecyrde;
 165.142. Se hælend stod on ðam strande ða ða he hine
geswutelode his leorningcnihtum æfter his æriste. and nolde gan upon
ðam sælicum yðum. swa swa he dyde ær his ðrowunge;
 165.144. Seo sæ getacnað þas andwerdan woruld. and þæt
strand getacnode ða ecan staðolfæstnysse. þæs towerdan lifes;
 165.146. Hi swuncon on ðære sæ. for ðan ðe hi wæron
ða gyt on geswincfullum yðum þises deadlican lifes;
 165.148. Se hælend stod on ðam strande. for ðan ðe he
hæfde ðurh his ærist ealle deadlicnyssa aworpen. swilce he mid weorcum
hi gespræce. nelle ic on sæ eow æteowian. for ðan ðe ic ne eom mid
eow on geswincfullum yðum andwerdre deadlicnysse;
 165.153. Heora fixnoðe gelamp micel earfoðnys. þæt cristes
tacne gelumpe micel mærsung;
 165.154. We rædað on cristes bec þæt drihten hete tuwa
awurpan net on fixnoðe. æne ær his ðrowunge. and oðre siðe
æfter his æriste;
 165.156. He het ær his ðrowunge wurpan. ac he ne scyrde on
hwæðere healfe hi þæt net wurpan sceoldon;
 166.158. Æfter his æriste he het wurpan þæt net on ða
swiðran healfe þæs rewetes. for ðære getacnunge;
 166.159. Seo swiðre healf getacnað ða godan. and seo wynstre
ða yfelan;
 166.160. Se ærra fixnoð ær cristes ðrowunge. getacnode
þas andwerdan gelaðunge ðe we on sindon. and se æftra fixnoð
æfter drihtnes æriste getacnode ða towerdan gelaðunge gecorenra
manna. to ðam ecan life;
 166.163. On ðam ærran fixnoðe wurdon swa fela gelæhte
þæt þæt net tobærst. and swa fela manna gebugað to geleafan on
ðissere andwerdan gelaðunge. þæt hi sume eft ut berstað. ðurh
wiðercorennysse and leahtrum heora ðwyran lifes;
 166.167. On ðam æftran fixnoðe wurdon gelæhte micele and
manega fixas. and þæt net swa ðeah aðolode. for ðan ðe nan man ne
ætberst ut of ðære toweardan gelaðunge. siððon he to godes rice
becymð. ac hi wuniað æfre siððan ealle on singalre sibbe. on ecere
staðolfæstnysse;
 166.173. Petrus teah þæt net to lande. for ðan ðe him is
sinderlice betæht hyrdræden ofer eallum cristenum mannum. swa swa drihten
him to cwæð ðriwa. æt ðisum ylcan gereorde;
 166.175. He cwæð;
 166.176. Petrus. Lufast ðu me? He cwæð;
 166.176. Drihten ðu wast ealle ðing. and þu wast þæt ic
ðe lufige;
 166.177. Drihten cwæð him to. gif ðu me lufige. læswa
mine scep;
 166.178. Drihtnes scep. sindon cristene men;
 166.179. Swilce he cwæde. gif ðu me lufige. cyð þa lufe
ðe ðu to me hæfst minum folce. mid ðinre gymene;
 166.180. Witodlice petrus tihð ða geleaffullan of yðigendre
sæ þyssere worulde. and fram flæsclicum lustum. to ðære ecan
staðolfæstnysse ðurh his lare. ðurh tacna. ðurh ðingrædene.
þurh miltsunge him forgyfenre mihte;
 166.184. Þæt getel ðæra fixa. hæfð maran getacnunge.
ðonne ge understandan magon;
 166.186. Hi gemetton fyr. and fisc onuppon. and hlaf onem. ða
ða hi to lande comon;
 166.187. Se gebrædda fisc. and se hlaf hæfdon ane
getacnunge;
 166.188. Se fisc getacnode þone hælend. þe wæs on
ðære earfoðnysse his ðrowunge gebræd;
 167.189. And he is se liflica hlaf. ðe afett ægðer ge
englas. ge menn;
 167.190. Þæt fyr getacnode ðone halgan gast. ðurh ðone
we beoð gehalgode. and ealle synna beoð ðurh hine forgyfene;
 167.192. We rædað on oðre stowe. þæt crist æte
æfter his æriste gebrædne fisc. and hunies beobread;
 167.193. Hwæt getacnode se gebrædda fisc. buton ðone
geðrowadan crist;
 167.195. Hwæt ðæs hunies beobread. buton his godcundnysse
swetnysse;
 167.196. Beobread is on twam ðingum. on weaxe. and on hunie;
 167.196. Crist is on twam edwistum. on unagunnenre godcundnysse.
and on ongunnenre menniscnysse;
 167.198. He wæs us geworden on his ðrowunge gebræd fisc.
and on æriste hunies beobread;
 167.200. He gereordode hine æfter his æriste mid seofon
leorningcnihtum. for ðan ðe he geswutelode mid þære dæde. þæt
ða men becumað to his ecan gereorde þe on andwerdum life ðurh
geearnungum becumað to seofonfealdre gife þæs halgan gastes. Þa sind
wisdom. and andgit. ræd. and strengð. ingehyd. and arfæstnys. Godes ege
is se seofoða;
 167.205. Þurh ðas seofon mægenu. bið þæt ece lif
geearnod;
 167.206. Witodlice se ðe cristes gast on him næfð. nis se
his;
 167.208. Eow is to witenne þæt ðeos wucu is geteald to anum
dæge. æfter gastlicere gerynu;
 167.209. Be ðam dæge cwæð se witega;
 167.209. <foreign>Hec est dies quam fecit dominus. exultemus et letemur in
ea;</foreign> ðes is se dæg þe drihten worhte. uton blissian and fægnian on
ðam dæge;
 167.212. We sceolon blissian on urum drihtne. and on ure
alysednysse. Na on higleaste. oððe on woruldlicum gedwyldum;
 167.214. Uton beon swa swa we singað. dæg. and na ðeostru;
 167.214. Forwel fela sind þe wyllað on ðisum dagum drincan
oð speowðan. and fracodlice him betwynan sacian. ac ðillice ne magon
singan þone lofsang. þes is se dæg ðe drihten worhte;
 167.217. Him andwyrt þærrihte drihten. Ge sind þeostru. and
na leoht;
 167.218. Gif ge willað beon se dæg þe ic worhte. lybbað
þonne rihtlice. þæt ge habbon soðfæstnysse leoht on eowerum
heortum. and þæt ne beo næfre ðurh leahtras acwenced;
 168.221. Þæt soðe leoht hælend crist ðe onlihte ealne
middaneard. onlihte ure mod his godcundan leohte. and þæt ne beo næfre
ðurh ðone laðan deofol adwæsced. þæt we mid leohte ures geleafan.
and godum geearnungum to ðam ecum life becumon moton;
 168.225. Amen:

END_TEXT
START_TEXT

ÆCHom II, 18
B1.2.21.
Philip and James: Godden 1979, 169-73.



 169.1. <foreign>KALENDAS MAI. APOSTOLORUM PHILIPPI. ET IACOBI.</foreign> PHILIPPUS.
se godes apostol ðe we on ðisum dæge wurðiað. bodade godspel
anrædlice hæðenum þeodum. geond twentig geara fæce æfter
cristes ðrowunge. on ðam lande þe is gehaten Sciððia;
 169.4. Ða gelæhton hine þa hæðenan. and gelæddon to
heora deofolgylde þær ðær wæs an ormæte draca. se ofsloh
ðærrihte ðæs hæþengildan sunu. se ðe bær þa storcyllan to
ðære offrunge;
 169.7. Se draca ofsloh eac twegen gerefan ðære ylcan scire. on
þæra hæftnedum wæs se apostol Philippus gehæfd;
 169.8. Witodlice ðurh ðæs dracan blæd. eal seo menigu
micclum wearð geuntrumod;
 169.10. Þa cwæð se apostol Philippus. to ðam ymbstandendum
folce;
 169.11. Hlystað mines rædes. and eower hæl bið geedniwod.
and þas deadan beoð arærede. and se draca ðe eow derigendlic is. bið
aflyged on mines godes naman;
 169.13. Hi ealle cwædon. Hwæt tæcst ðu us to ræde;
 169.14. Se apostol cwæð;
 169.14. Towurpað þis deofolgild and tocwysað. and arærað
cristes rodetacn on ðære stowe. and gebiddað eow to ðære;
 169.16. Ða ongunnon ða hryman. þe ðurh þæs dracan
blæde alefode wæron;
 169.17. Wurde ure miht geedniwod. þonne towurpe we ðis
deofolgild;
 169.18. Þa cwæð se apostol. to ðam dracan;
 169.19. Ic ðe bebeode on naman hælendes cristes. þæt ðu
gewite of ðyssere stowe. and far to westene ðær ðær manna drohtnung
nis. and þu nanum men on ðinum framfære ne drece;
 169.22. Ða ferde se reða draca ardlice aweig. and nahwar
siððan ne æteowode;
 170.23. Se apostol Philippus arærde ða of deaðe on godes
naman þa ðry deadan. þe se draca acwealde. and ealle ða menigu
gehælde. þe ðurh þæs dracan blæd geuntrumod wæs;
 170.26. Hwæt ða ongunnon ealle his ehteras mid soðre
dædbote to him gebiddan. wendon þæt he wære witodlice god;
 170.27. Þa ongann se apostol hi ealle læran ofer twelf
monað. ða deopan lare be drihtnes tocyme. to ðyssere worulde on soðre
menniscnysse. and hu he mid his deaðe middaneard alysde. and æfter his
æriste hine sylfne æteowode his leorningcnihtum. and him geedniwode þa
ylcan lare þe he ær hi mid lærde. and hu he to heofenum astah. on heora
ealra gesihðe. and him siððan sende þone soðan frofer þæs halgan
gastes. swa swa he him ær behet;
 170.35. Nu com ic to eow þurh ðæs ælmihtigan sande. and
ic dyde eow witan ðurh drihtnes mihte. þæt ðas deofolgild. eow sind
derigendlice. ða ðe ge mid ydelnysse. oð þis wurðodon;
 170.38. Ðurh þas bodunge gelyfdon fela ðusend manna. on
ðone soðan god þe se apostol bodade. and wurdon gefullode binnon feawum
dagum;
 170.41. Þa gehadode se apostol on ðam earde gehwær. biscopas
and mæssepreostas. diaconas. and godes ðeowas. and gode cyrcan arærde;
 170.43. Gewende ða to Asiam ðurh onwrigenysse godes to anre
byrig. seo is Geropolis geciged. and he ðær adwæscte ða deofellican
lare. þe gedwolmen arærdon dyrstiglice ongean god;
 170.46. Se apostol hæfde twa dohtra gestryned. ær ðan ðe
he gecure crist to lareowe. þa ðurhwunodon on mægðhade. mærlice
drohtniende. on ðære ylcan byrig. þe we ær namodon. ða ða se
fæder Philippus ðider feorran com;
 170.49. Þurh ða mædenu begeat se ælmihtiga wealdend fela
oðre mædenu. to his mæran wuldre;
 170.51. Philippus se apostol æfter ðisan gecygde his gingran
him to. and þære leode biscopas. sæde þæt he sceolde on ðam
seofoðan dæge. gewitan of worulde. and lærde hi georne þæt hi on
geleafan ðurhwunedon. and gewat siððan. seofon and hundeahtatig geara. to
ðam lifigendan drihtne. þe he on life folgode;
 171.55. His lic wæs bebyriged on ðære foresædan byrig.
and his twa dohtra siððan gewiton æfter feawum gearum fægre
geendode;
 171.57. Hi wæron gelede on twa healfa his byrgene;
 171.58. Þær getiðað drihten ðurh ða deorwyrðan
halgan. micele weldæda and wundra gelome. geleaffullum mannum. se ðe
leofað.a. AmeN;
 171.61. <foreign>DE SANCTO IACOBO APOSTOLO.</foreign> We wurðiað eac on
ðissere andwerdan freolstide. oðerne apostol IACOB þone rihtwisan. se
wæs on ðisum dæge gemartirod;
 171.64. He wæs haliges lifes mann. fram his cildhade;
 171.64. Ne dranc he wines drenc. ne nan ðæra wætena þe
druncennysse styriað. ne nan ðing ðe æfre cucu wæs. ne com on his
muðe. ne he næs geefesod. ne eac bescoren. oððe gebaðod be ðan
ðe bec secgað;
 171.68. He feng to cristes setle æfter his ðrowunge. and gymde
þæs halgan hiredes ðe ðam hælende filigde. and ðæra
geleaffulra manna ðe on hine gelyfdon;
 171.70. He geheold cristes setl geond ðrittig geara fæc. and
gelome ðingode for ðæs folces gyltum. bigende his cneowu on gebedum
symle. swa þæt him weoxon. wearrige ylas. on olfendes gelicnysse. on his
liðegum cneowum;
 171.74. Þa ongunnon pharisei him betwynan ðwyrian on
Hierusalem. for cristes geleafan;
 171.75. Sume hi gelyfdon ðurh Iacobes lare. sume wiðsocon.
ðone soðan hælend;
 171.76. Þa com seo burhwaru samod to ðam apostole. cwædon
þæt hi woldon his lare gehyran. Sege ðisum folce soð be ðan
hælende;
 171.78. Ðu eart eal rihtwis. and nanum ne onbihst. we biddað
þæt þu astige to ðam sticelan scylfe. þæt we ðe ealle geseon.
and ðine stemne gehyron. hwilce cyðnysse ðu wilt. cyðan be criste;
 172.81. Hwæt ða boceras ða hine up gebrohton. to þæs
temples scylfe. and him siððan to clypodon;
 172.83. Ðu rihtwisosta wer þe we wyllað gehyran. cyð us nu
be criste. ðe acweald wæs on rode;
 172.84. Þa andwyrde se apostol mid ormætre stemne. To hwi
axige ge me. be ðam hælende ðus. Efne he sitt on heofenum æt his
fæder swiðran. and he cymð on wolcnum on ðissere worulde geendunge.
þæt he gehwilcum deme. be his ærran dædum;
 172.88. Ða wurdon ða geleaffullan. æfter þissere clypunge
micclum gegladode. and wuldrodon god. cweðende Osanna. ðam soðan
hælende;
 172.91. Þa cwædon ða gedwolmen ðe drihten wiðsocon.
yfele we dydon mid þissere axunge. ac uton up astigan. and hine underbæc
sceofan. þæt oðre forhtian and fram criste bugan;
 172.94. Ða ongunnon ða clypian. þe þæt gedwyld lufodon.
þæt se rihtwisa dwelode. þe swa be drihtne spræc;
 172.95. Hi ða upastigon. and hine underbæc scufon. and mid
stanum torfodon þone soðfæstan Iacob;
 172.97. Ac he næs acweald ðurh ðam healican fylle. ac
gebigde his cneowu on gebedum sona. and bæd þone ælmihtigan for ðam
arleasum cwellerum. þæt he him forgeafe þa fyrnlican synne;
 172.100. Þa ongunnon ða Iudei. hine eft torfian. mid heardum
stanum. and heora an hine sloh. mid ormætum stencge. inn oð þæt
bragen;
 172.102. Þus wearð gemartirod se mæra apostol. and on
ðære stowe bebyriged. wið þæt miccle tempel. binnon Hierusalem.
Iudea cynestol;
 172.105. Se mildheorta god. wolde ða gyt gebigan. ðæra
iudeiscra mod. mid micclum tacnum. to ðam soðum geleafan. gif hi sylfe
woldon. þæt hi mid dædbote adwæscton heora synna. and asende him to.
syllice tacna. swa þæt an steorra stod. se wæs swurde gelic. bufon
Hierusalem. beorhte scynende;
 173.109. Eac an cometa ofer ealne gear. scean mid egeslicum lige.
æfre byrnende;
 173.110. An cu wearð gebroht. eft to ðam temple. þæt man
hi geoffrode. on ða ealdan wison;
 173.112. Ða wolde heo cealfian. on gesihðe þæs folces. ac
heo eanode lamb. ongean hire gecynde;
 173.113. Eft siððan wearð gesewen. wið sunnan setlunge.
geond ealne ðone eard. yrnende here. up on ðam wolcnum. mid ormætre
wæpnunge;
 173.115. Eft on ðære byrig. begann sum uplendisc mann.
egeslice hryman. to ðam arleasum burhwarum. fram eastdæle stemn. fram
westdæle stemn. fram feower windum stemn. wa ðissere burhware;
 173.118. Þa arn se ceorl geond ealle ða stræt. dæges and
nihtes. dreorig hrymende. oð þæt heafodmen hine hetelice swungon.
æne. and oðre siðe. oð þæt ða ban scinon. ac he nolde biddan.
nanre miltsunge. ne næfre mid wope his wunda bemænan. ac symle clypode
mid swiðlicere þoterunge. swa swa we ær sædon. and wa ðissere
burhware;
 173.124. Fela oðre tacna. wurdon eac gesewene. on iudeiscre
leode. þe nu sind lange to reccenne;
 173.125. Hwæt ða se ælmihtiga. ðe ealle ðing wat.
geseah þæt hi noldon heora synna behreowsian. þæt hi æfre dorston.
heora drihten ahon. and siððan his apostolas sume eac adyddon;
 173.128. Ða asende he him to. ðone scearpan here. of romana
rice. mid reðum wæpnum;
 173.129. Þa wearð þæt earme mennisc. for heora
mandædum. sum mid hungre acweald. sum mid heardum isene. and seo burh
toworpen. swa swa gewritu secgað. and þæt micele templ. mid eallum his
mærðum;
 173.133. Uton nu gebroðru biddan geornlice. ðas halgan
apostolas. ðe we todæg wurðiað. þæt hi us ðingian to urum
scyppende. se ða ana rixað on ecnysse god;
 173.135. Amen:

END_TEXT
START_TEXT

ÆCHom II, 19
B1.2.22.
Invention of the Cross: Godden 1979, 174-6.



 174.1. <foreign>V.NONAS.MAI. INUENTIO SANCTAE CRUCIS.</foreign> Men ða leofostan
nu todæg we wurðiað þære halgan rode gemynd. ðe ure drihten on
ðrowode. for ðan ðe heo wæs geswutelod on ðisum dæge mannum;
 174.3. Hieronimus se wisa mæssepreost awrat on ðære bec
ðe we hatað <foreign>ecclesiastica historia</foreign>. þæt sum romanisc casere wæs
Constantinus gehaten. se wæs eawfæst on ðeawum. and arfæst on
dædum. cristenra manna fultumigend. and næs ðeah gyt gefullod;
 174.7. Þa wann him ongean. sum wælhreow heretoga. Maxentius
gehaten. mid micclum ðrymme. wolde him benæman. his lifes and his rices;
 174.10. Þa ferde se casere. swiðe carful mid fyrde. and gelome
beheold wið heofonas weard. biddende georne godcundne fultum;
 174.11. Ða geseah he on swefne. on ðam scinendan eastdæle.
drihtnes rodetacn. deorwurðlice scinan. and him cwædon ða to gesewenlice
englas;
 174.14. Þu casere constantine. mid ðisum tacne oferswið
ðinne wiðerwinnan. and he awoc ða bliðe. for ðære gesihðe. and
for ðan behatenan sige. and mearcode him on heafde halig rodetacn. and on his
guðfanan gode to wurðmynte;
 174.17. He het eac smiðian of smætum golde. ane lytle rode.
ða he lædde on his swiðran. biddende georne þone ælmihtigan
wealdend. þæt seo swiðra ne wurde. æfre gewemmed. ðurh readum
blode. romaniscre leode. ðam ðe he geuðe. ælcere dugeðe. gif
maxentius ana. him wolde abugan. ðe ða burh geheold. mid hetelum
geðance;
 174.23. Þa het maxentius. mid micclum swicdome. oferbricgian ða
ea. eal mid scipum. and syððan ðylian swa swa oðre bricge. þæt se
casere sceolde ðæron becuman. ac him sylfum getimode swa swa he ðam
oðrum gemynte;
 175.26. Se arleasa gewende. ana of ðære byrig. and het ðone
here him æfter ridan;
 175.27. He ne gemunde ða for ðam micclum graman ðære
leasan bricge. þe he alecgan het. ac rad him ana to. ormæte caflice;
 175.29. Þa scipu toscuton. and he ðone grund gesohte. mid horse
mid ealle. and se here ætstod. ahred fram frecednysse. for his anes
deaðe;
 175.31. Swa wearð gefylled þæs caseres ben. þæt his
hand næs besmiten. þe ða rode heold. mid agotenum blode. his agenre
burhware;
 175.33. Ða wearð eal þæt folc. micclum gegladod. þæt
hi moston gesunde. cyrran to ðære byrig. and underfengon ðone casere.
swa swa him gecynde wæs. and he mid sige gesæt. siððan his cynestol.
gefullod on criste. þe his folc geheold;
 175.38. His modor wæs cristen. Elena gehaten. swiðe gelyfed
mann. and ðearle eawfæst;
 175.39. Þa ferde heo to hierusalem. mid fullum geleafan. wolde
ða rode findan. ðe crist on ðrowade;
 175.40. Heo becom to þære stowe swa hire geswutelode god.
þurh heofenlicere gebicnunge. and afunde ðreo roda. an wæs ðæs
hælendes. and ða oðre ðæra ðeofa;
 175.43. Ða nyste heo gewiss. hwilc wære cristes rod. ær
ðan ðe he mid tacnum hi geswutelode;
 175.44. Þa wearð seo cwen micclum gegladod. þæt heo moste
ðone maðm on moldan findan. and siððan ðurh tacnum swutelunge
oncnawan;
 175.46. Arærde ða cyrcan on ðære cwealmstowe þær seo
rod on læg. þam leofan drihtne. and bewand ænne dæl ðære halgan
rode mid hwitum seolfre. and hi ðær gesette. and ðone oðerne dæl.
lædde to hire suna. and ða isenan næglas þe wæron adrifene þurh
cristes folman. ða ða he gefæstnod wæs;
 175.51. Ðus wrat hieronimus. se wisa trahtnere be ðære
halgan rode. hu heo wearð gefunden;
 175.52. Gif hwa elles secge. we sceotað to him;
 175.53. Cristene men sceolon soðlice abugan to gehalgodre rode on
ðæs hælendes naman. for ðan ðe we nabbað ða ðe he on
ðrowade. ac hire anlicnys bið halig swa ðeah. to ðære we abugað on
gebedum symle. to ðam mihtigan drihtne þe for mannum ðrowade. and seo rod
is gemynd. his mæran þrowunge. halig ðurh hine. ðeah ðe heo on holte
weoxe;
 176.59. We hi wurðiað .a. for wurðmynte cristes. se ðe us
alysde mid lufe ðurh hi. þæs we him ðanciað. symle on life;

END_TEXT
START_TEXT

ÆCHom II, 20
B1.2.23.
Alexander, Eventius, and Theodolus: Godden 1979, 176-9.



 176.62. <foreign>EODEM DIE SANCTORUM ALEXANDRI EUENTII. ET THEODOLI.</foreign> On
ðisum dæge þrowode. sum arwurðe papa Alexander gehaten. mid twam
mæssepreostum. Euentius. and Theodolus. ætforan ðam casere Aurelianus
genamod þe hi gemartirode;
 176.67. He wæs welhreaw cwellere cristenra manna and fela
belifode. gelyfedra manna;
 176.68. Þa het he gelangian þone halgan lareow. and cwæð
him sona to mid særwigendum mode;
 176.69. Alexander papa. Ic sece ærest æt ðe. þæt þu
me ardlice secge. hwæt se intinga sy. þæt ge wyllað sweltan
sylfwilles for criste. ær ðan ðe ge æfre his geleafan wiðsacan;
 176.72. Þa andwyrde se papa. ðam cwellere ðus;
 176.73. Þæt þæt ðu axast is swiðe halig ðing. ac
crist us forbead. þæt hundum to syllanne;
 176.74. Ða cwæð aurelianus. eom ic hund geðuht;
 176.75. Alexander ða wiscte. eala gif ðu wære hund;
 176.75. Hund is sawulleas. and on helle ne ðrowað. se man þe
forsihð. his scyppend on life. sceal æfre ðrowian on ecum tintregum;
 176.78. Þa ðywde se casere. hine to swingenne. gif he him ne
sæde swa hwæs swa he axode;
 176.79. Alexander cwæð. þæt he ondrede god. and nænne
oðerne on andwerdum life;
 176.80. Þu dwelast casere. þurh dyrstignysse. gif ðu buton
geleafan æt us leornian wylt. ða halgan gerynu.ðurh heardum swinglum;
 176.82. Aurelianus andwyrde orgelice swiðe. Ic ana gewealde.
ealles middaneardes. and ðu specst ðus dyrstiglice. swilce to sumum deman.
ac ðin sawul sceal. swiðe getintregod. gewitan of ðam lichaman. ær ic
ðe forlæte;
 176.86. Alexander sæde. hwæt dest ðu niwes nu. ða ane
ætwundon þinum welhreawum handum. ðe for ðinum tintregum heora drihten
wiðsocon;
 177.88. Ic soðlice sceal. æt ðe sweltan deaðe. for ðan
ðe ic nelle. næfre crist wiðsacan;
 177.89. Æfter ðisum wordum. het se wælhreowa hine hon. on
heardre hengene. and his sidan bærnan. mid hatum ligum. and mid hengene
ðrawan. to langere hwile. ac he naht ne gecwæð;
 177.92. Þa befran se arleasa. hwi he suwade;
 177.93. Þa sæde se halga. þæt he spræce to criste;
 177.93. Eft hine axode. se arleasa casere. humeta he wolde. his
geogoðe amyrran. cwæð þæt he ða wære geðuht. þrittig
geara;
 177.95. Þa wiscte se biscop. þæt se wælhreowa ne sceolde.
his sawle amyrran. ðurh his mandædum;
 177.98. Ða sende seo cwen. ðis ærende him to. beorh ðe ic
bidde. and forlæt ðone biscop. elles ðu earma scealt. yfelum deaðe
sweltan. and ic beo forlæten. wudewe on life;
 177.100. Þa cwæð se casere. þæt he wæron gesibbe.
and for ði spræce þillice word him fore;
 177.101. He het swa ðeah hwæðere ðone halgan forlætan.
and gelangian ða preostas. to his laðan andwerdnysse. and befran ðone
papan. hwæt hi wæron gehæfde;
 177.104. Þa sæde se biscop. þæt hi soðlice wæron.
halige mæssepreostas. ðam hælende ðeowigende;
 177.105. Þa axode se casere. þone ænne preost. hu his nama
wære. oððe hu gefyrn he gelyfde;
 177.107. He cwæð þæt he hatte Euentius. fram iugeðe.
and wære gefullod for hundseofontig geara. and to mæssepreoste gehalgod
for manegum gearum;
 177.109. Þa het se casere hine crist wiðsacan. and he moste
beon mærlice mid him;
 177.110. Euentius him sæde ða mid soðre lare þæt he
sceolde behreowsian. his reðan dæda. and gelyfan on crist þæt he his
miltse begeate;
 177.114. Þa het se wælhreowa. him gelangian to. ðone
oðerne preost. and him sona to cwæð;
 177.115. Eart ðu þeodolus. ðe mine hæse forsihst;
 177.116. Ða sæde ðeodolus þæt he forsawe his hæse.
and eac hine sylfne. for nahte tealde. for ðan ðe he godes halgan. hynde
mid witum;
 177.118. Aurelianus cwæð. to ðam arwurðan preoste. ne bist
ðu orhlyte. eallunge ðæra witena;
 177.119. Þeodolus sæde þæt he truwode on god. þæt he
nære ascyred fram soðum martirdome. þæs halgan weres his holdan
papan;
 178.121. Ða het se wælhreowa. gewriðan ðone papan. and
ðone oðerne preost to his hricge hindan. and wurpan hi begen. into
byrnendum ofne. and het ðeodolum. standan æt ðam muðe. þæt he for
ðam ogan. him abugan sceolde;
 178.125. Hi wurdon ða aworpene. swa se wælhreowa het. into
ðam byrnendum ofne. gebundene ðwyres. ac se lig him ne mihte. nateshwon
derian;
 178.127. Ða clypode se papa. to ðam oðrum preoste. Broðor
ðeodole. Gang hider into us. se ylca is herinne. ðe giu ær ahredde. ða
gelyfedan cnihtas. wið nabochodonosor. ðe hi gebundene wearp into byrnendum
ofne;
 178.130. Þa sceat ðeodolus. sona to ðam papan. unforht on
ðam fyre. fægnigende mid sange;
 178.132. Drihten ðu afandodest us. on ðisum fyre. and nis on us
gemett. ænig unrihtwisnys;
 178.133. Þis wearð ða gecyd þam casere sona. and he wearð
geangsumod. mid ormætum graman. and het beheafdian ða halgan preostas. and
ðæs papan lima. gelome prician. oð þæt he swulte. ðurh swylcum
pinungum;
 178.137. Æfter ðisum wearð gehyred of heofonum. clypung to
ðam casere. ða ða he heora deaðes fægnode;
 178.138. Þu aureliane. ðe is hell geopenod. and ðisum
martyrum. is myrcð gegearcod;
 178.139. Ða cwacode he sona. and cwæð to his wife;
 178.140. Sum mære iungling. com mid gyrde to me. seo wæs eal
isen. and eac byrnende. and wearp hi ða to me. ðas word cweðende. hafa
ðe aureliane swa ðu sylf gecure. and ic siððan cwacode eal on fefore.
gebide nu for me. þone god ðe ðu wurðast;
 178.144. Þa andwyrde þæt wif. Seueriana gehaten. Ic wille
ða halgan bebyrian. þy læs ðe me swa getimige. and heo sona swa dyde.
mid soðum geleafan. and mid arwurðnysse hi ealle bebyrigde;
 178.147. Efste ham siððan. to ðam earman casere. ða læg
se earming. his yrmðe bemænende. and bat his tungan. þæt heo on blode
fleow;
 178.149. He gewat ða of worulde to wælhreawum cwicsuslum. and
Seueriana gecom to ðæra halgena byrgenum. mid hæran gescrydd. and
þær wunade swa. oð þær Sixtus biscop com fram eastdæle. and
þær be hire bene biscop gehadode. ðe mihte behwyrfan. ða halgan
martiras. mid gastlicum sangum. and godes gerihtum;
 179.154. Seo stow hæfde siððan. symle hire biscop. oð
þisne andweardan dæg. Sy ðam ælmihtigan lof. se ðe ana ricsað. on
ecnysse god;
 179.156. Amen:

END_TEXT
START_TEXT

ÆCHom II, 21
B1.2.24.
Feria II in Letania maiore: Godden 1979, 180-89.



 180.1. <foreign>FERIA SECUNDA. LETANIA MAIORE.</foreign> Læwede menn behofiað.
þæt him lareowas secgon. ða godspellican lare. ðe hi on bocum
leornodon. þæt men for nytennysse misfaran ne scoldon;
 180.3. Ure drihten sæde. to sumum lareowe. ða ða he hine
axode. be ðam hehstan bebode. Lufa ðinne drihten mid ealre ðinre heortan.
and mid eallum mode. þis is þæt mæste bebod;
 180.6. Is eft oðer bebod. ðisum swiðe gelic. Lufa ðinne
nextan. swa swa ðe sylfne. þas twa bebodu. belucað ealle bec;
 180.8. Nis us nan gemet on ðam ærran bebode. for ðan ðe we
sceolon urne scyppend lufian. ofer ealle magas mid unametenre lufe;
 180.10. On ðam oðrum bebode. we habbað gemet. þæt we
oðerne lufian swa swa us sylfe. þa ðe ðurh geleafan. us gelenge beoð.
and ðurh cristendom. us cyððe to habbað;
 180.12. Se ðe hæfð ða soðan lufe. he hylt ealle gewritu.
ðe sind gelogode. on langsumum cwydum;
 180.14. He hylt þæt þæt him cuð is on cristes gewritum.
and þæt þæt him digele is on heora deopnysse. gif he ða soðan
lufe. hylt on his ðeawum;
 180.16. Ne fremað cristenum menn. þeah he fela god wyrce. buton
he symle hæbbe. ða soðan lufe on him;
 180.18. Manega sind beboda. mannum gesette. ac hi ealle hangiað
on ðisum twam wordum;
 180.19. Swa swa of anum treowe. springað manega bogas. swa gað
of anre lufe. manega oðre mihta;
 181.22. Eft cwæð se hælend. to his leorningcnihtum. se ðe
me lufað. he hylt min bebod. and min fæder hine lufað. for ðære
hyrsumnysse. and wit cumað him to. and him mid wuniað;
 181.25. Gehyrað mine gebroðra. hwæt se hælend cwæð.
se ðe me lufað. he hylt min bebod;
 181.26. Þære lufe fandung. is þæs weorces fremming;
 181.27. Iohannes se apostol. eac be ðisum cwæð;
 181.27. Gif hwa cwyð þæt he lufige. þone lifigendan god.
and his beboda ne hylt. he bið leas ðonne;
 181.29. Soðlice we lufiað. ðone leofan drihten. gif we ure
unðeawas. geemnettað be his hæsum. and ure wohnysse. be his wordum
gerihtað. and þurh unlustum. his lufe ne wiðcweðað;
 181.32. Seo halige ðrynnyss. ðe is ðrymwealdend god. cymð
ungesewenlice. to geswæsre heortan. þe gehyrsum bið. his hæsum mid
weorce. and heo bið geglencged. þurh godes neosunge. and mid his onwununge.
wiðinnan onliht;
 181.36. Menn dæftað heora hus. and wel gedreoglæcað. gif
hi sumne freond. onfon willað to him. þæt nan unðæslicnyss. him ne
ðurfe derian. and we sceolon us clænsian. fram unclænum dædum.
þæt se mihtiga god. on urum mode wunige. se ðe ænne gehwilcne. þurh
his gast geneosað. and ða fulan forlæt. for heora fracodnysse. leohtes
bedælede. for ðan ðe hi ne lufiað hine;
 181.43. Ure drihten sæde. on ðisum soðum spelle. se ðe me
ne lufað. ne hylt he mine word;
 181.44. Godes lufu geswutelað. hi sylfe mid weorcum. gif heo ydel
bið. nis heo ðonne lufu;
 181.45. Se ðe god ne lufað. ne lufað he hine sylfne. for
ðan ðe he ne geðyhð. næfre buton gode;
 181.47. Drihten soðlice. sæde on his bodunge. ge beoð mine
frynd. gif ge wyrcende beoð. ða ðincg ðe ic bebeode. eow to
gehealdenne;
 181.49. Micel mildheortnys. þæs metodan drihtnes. þæt we
beon gecigede. swa gesæliglice. ures scyppendes frynd. gif we his hæse
gefyllað. we ðe næron wurðe. beon his wealas gecigde. and we habbað
swilce geðincðe. þurh ða gehyrsumnysse;
 181.53. We blissiað on mode. for ðære micclan geðincðe.
ac we sceolon hogian. hu we hi begyton;
 181.54. Ne ortruwige nan man for ormætum synnum. þæt he
geearnian ne mæge. þone micclan wurðmynt. and beon godes freond. þurh
godum geearnungum. gif he ne geedlæhð his ærran misdæda;
 182.57. For synfullum mannum sealde crist his lif;
 182.58. Ortruwige se ana ðe endeleaslice syngað. and ær his
endenextan dæge dædbote ne gewyrcð;
 182.60. Uton lufian god mid godum ingehyde. and eac ure nextan swa
swa us sylfe;
 182.61. God wunað on us. gif we us betwynan lufiað. and his
soðe lufu. bið swa on us gefylled. and we magon his .æ. mid ðam anum
gefyllan;
 182.63. Hwa is ure nexta? Uton axian crist;
 182.64. Witodlice he cwæð be eallum cristenum. Ge ealle sind
gebroðra. and ænne fæder habbað se ðe on heofonum is healice
sittende;
 182.66. Nu is eow gesæd þurh ðone soðan crist. þæt ge
sind gebroðra. gif ge ðone bend healdað . soðre broðerrædene
untobrocenne;
 182.68. Hwa is me nu near. þonne min broðor? Ic hine eac
lufige. and he is min nexta;
 182.69. Iohannes se apostol awrat on his pistole. and cwæð
þæt we oncneowon cristes lufe on us þurh þæt. þæt he sealde
hine sylfne for us. and we sceolon syllan us sylfe for gebroðrum;
 182.72. Se ðe speda hæfð. and ða aspendan nele hafenleasum
breðer. næfð he soðe lufe;
 182.73. Gif ðu gyt swa micel ne miht ðurhteon. þæt ðu
sylf swelte for sumes broðer life. syle ðine æhta him to fultume;
 182.75. Gif ðu swa ne dest. on sibbe for gode. hwænne wylt
ðu syllan. ðe sylfne for hine. on earfoðre ehtnysse arleasra cwellera;
 182.77. Us gedafenað to donne dugeðe on sibbe. mid estfullum
mode. menniscum gesceafte. and eft on ehtnysse. ure lif syllan. for ðone
soðan god. oððe for sumne broðer. swa swa se hælend sealde hine
sylfne for us;
 182.81. Ac se swicola feond sæwð ungeðwærnysse betwux
mancynne þurh mislice intingan. and tyht oðerne mann to urum æhtum. and
ure mod ontent mid micclum graman ongean ðæne oþerne. ðe ure ehtan
wile;
 182.84. Þonne forleose we ðurh ða lytlan æhta ða soðan
lufe þe is selost æhta;
 182.85. Ac we sceoldon gescyldan þa soðan lufe .a. seo ðe us
gelæt to ðam lifigendan gode. swiðor þonne ða æhta ðe us
ateoriað;
 182.87. Soðlice ne mæg ure sawul gefleon to heofonan rice.
buton heo hæbbe fiðera þære soðan lufe scyppendes and manna. ðe
ma ðe ænig fugel his flihtes gewylt. gif his oðer fiðere forod bið
on ær;
 183.91. Smeage nu gehwa hwæt his hade gedafnige. for ðan ðe
menn magon þurh modes gecnyrdnysse on ælcere endebyrdnysse ðam
ælmihtigan gecweman;
 183.93. Cyninge gerist. rihtwisnyss and wisdom. him is nama gesett
of soðum reccendome. þæt he hine sylfne. and siððan his leode mid
wisdome wissige. and wel gerihtlæce;
 183.96. Þæt folc bið gesælig þurh snoterne cyning.
sigefæst. and gesundful. ðurh gesceadwisne reccend;
 183.97. And hi beoð geyrmede ðurh unwisne cyning. on manegum
ungelimpum. for his misræde;
 183.100. Biscop sceal læran. his leoda symle. mid boclicere
lare. and him bysnian wel. ðreagan ða ðwyran. and ða ðeawfæstan
lufian. beon heora hyrde. hold under criste. ealle ofersceawigende. swa swa his
nama swegð. and yfel ne forsuwige. ne unriht ne geðafige;
 183.104. Biscopas and mæssepreostas sind to bydelum gesette
þæt hi læwedum folce geleafan bodion. and him eac geðingion. to ðam
ælmihtigum gode;
 183.106. For ði him gedafenað þæt hi dugeðe habbon. and
mid fægerum ðeawum gefrætewode beon;
 183.107. Hu mæg se ungelæreda lareowdom healdan. and
læwedum folce fægre bodian. be ðan cwæð se hælend to his
discipulum. gif se blinda man bið oðres blindan latteow. þonne
befeallað hi begen. on sumum blindum seaðe;
 183.111. Lange sceal leornian. se ðe læran sceal. and habban
geðincðe. and þeawfæstnysse. ðy læs ðe he forlæde. ða
læwedan mid him;
 183.113. Se lareow hæfð lytle geðincðe. þe mid yfelre
gebysnunge his bodunge towyrpð;
 183.114. Se bið mære lareow. ðe mannum bodað. and eac mid
weorcum. him wel gebysnað;
 183.116. Ne mæg se preost. mannum ðingian. ne eac him sylfum.
gif he synnum underlið. and mid fulum dædum. hine fracodne gedeð. buton
he ærest arise. of ðam reocendum meoxe. and mid soðre dædbote. hine
sylfne aðwea. þæt he clypunge hæbbe. cuðlice to drihtne;
 183.120. God cwæð be lareowum. on his larspelle;
 183.121. Se ðe eow gehyrð. he gehyrð me. and se ðe eow
forsihð. he forsihð me;
 183.122. For ði gedafenað eow. þæt ge drihten gehyron.
ðurh halige lareowas. þe his gespelian sind;
 184.123. Hi beoð orsorge. ðeah ðe hi man forseo. and
cweðað mid þam witegan. to weroda gode;
 184.125. Ic ne forsuwade drihten þine soðfæstnysse. ne ic on
heortan behydde. ðine rihtwisnysse. ac hi me forsawon. forð mid þære
segene;
 184.128. Sum witega clypode. to eallum demum;
 184.128. Lufiað rihtwisnysse. ge ðe on eorðan demað.
oncnawað eowerne god. mid godnysse symle. and mid heortan anfealdnysse.
secað hine georne;
 184.130. Eft oðer witega. be ðam ylcan cwæð;
 184.131. Ge manna bearn. demað rihtlice;
 184.132. Eac ure drihten. on his godspelle cwæð;
 184.132. Beoð mildheorte. swa swa eower fæder is;
 184.133. Eow bið ameten. swa swa ge amæton. on ðam ylcan
gemete. ðe ge mannum doð;
 184.134. Iacobus se apostol be ðan ylcan sæde;
 184.135. Se ðe dom geset buton mildheortnysse. him bið eft
gedemed. buton mildheortnysse;
 184.136. Isaias manað eac. manna deman. helpað ofsettum. and
steopcildum demað. beweriað wydewan. wið wælhreawum ehterum. and
ðreagað me siððan;
 184.139. Þis sæde drihten. and gif eowere synna wæron
wolcnreade ær ðan. hi beoð scinende on snawes hwitnysse;
 184.141. Gif ge me gehyrað. ge etað þære eorðan god. Gif
ge me geyrsiað. eow fornimð min swurd;
 184.142. Wa ðam ðe talað mid treowleasum mode yfel to gode.
and god to yfele. þeostru to leohte. and leoht to ðeostrum;
 184.144. Wa ðan ðe strang bið. to swiðlicum drencum. and to
gemencgenne. ða micclan druncennysse;
 184.145. Swilce gerihtwisiað. þone arleasan for sceattum. and
þam rihtwisum ætbredað his rihtwisnysse swa;
 184.147. For ði hi fornimð helle fyr swa swa ceaf. and heora
wyrtruma bið swa swa windige ysla;
 184.148. Eft cwæð Salomon be swilcum gedwolum. hi blissiað
on yfelnysse. and on arleasum dædum. and hi slæp ne underfoð. buton hi
yfel gefremmon;
 184.151. And rihtwisra siðfæt is swilce scinende leoht. and
weaxende symle. oð soðre fulfremednysse;
 185.153. Se apostol awrat be eawfæstum werum;
 185.153. Lufiað ge weras eowere wif on æwe. ne beo ge bitere
him. ungebeorhlice. and healdað eowere æwe swa swa eow licað. þæt
eowere wif healdon. hi wið forligre. þæt þæt se wer gewitnað on
eawbræcum wife. þæt gewitnað drihten on eawbræcum were;
 185.157. Wif sceolon gehyrsumian. heora werum gedafenlice. and hi
symle arwurðian. swa swa agene hlafordas;
 185.159. Ure drihten forbead. mid his agenum muðe. ða yfelan
twæmincge. betwux twam æwum ðus;
 185.160. Swa hwa swa his æwe forlæt. and oðer genimð. he
bið þonne eawbræce. and eac forligr;
 185.162. Eac se ðe wifað on ðam forlætenum wife. bið
unriht hæmere. gehaten fram gode;
 185.163. Eft gif wif awyrpð hire agenne wer. and oðerne gecyst.
heo bið soð eawbræce. ac gif hi æne togað. hi sceolon eft
gegadrian. oððe siððan wunian. symle buton hæmede;
 185.166. Twæming is alyfed. þam ðe lufiað swiðor. ða
healican clænnysse. þonne ða hohfullan galnysse;
 185.168. Eac hi magon on sinscipe. hi sylfe bedyglian. and hæmed
forgan. gif him swa god gewissað;
 185.170. God soðlice fordemð þa dyrnan forliras. and ða
unrihthæmeras on helle fordeð. buton hi ær geendunge. heora yfel
gebeton;
 185.172. Ne gesceop se ælmihtiga god. men for galnysse. ac
þæt hi gestrynon. mid gesceade heora team. and eft on heora ylde. mid
ealle þæt forlæton. ðonne ðæs wifes innoð. unwæstmbære
bið gehæfd;
 185.175. God forgeaf gescead. menniscum gesceafte. and
ungesceadwisum nytenum. asetne timan. þæt men sceoldon lybban. heora lif
mid gesceade. swa swa ða clænan nytenu cepað heora timan;
 185.178. Se mann is gesceapen to his scyppendes anlicnysse. and
soðlice ða nytenu sindon sawullease;
 185.179. Nu bið mannum sceamu. þæt hi mislybban sceolon. and
ða nytenu healdað. heora gesetnysse. Ne sæwð nan yrðling. ænne
æcer tuwa;
 185.182. Ne nan wer ne sceal. his wife genealæcan. siððan
heo mid bearne. swærlice gebunden gæð. ðe læs ðe hi amyrron.
heora gemæne cild;
 185.184. Þis is swiðe hefigtyme. eow to gehyrenne. gif we hit
forsuwian dorston. ne sæde we hit eow;
 186.186. Se ðeoda lareow. lærde manna bearn. þæt hi
gehyrsume beon. heora fæderum .a. and ðam fæderum bebead. þæt hi
heora bearn ne geæbiligdon. þæt hi ne wurdon gewæhte. ðurh
wacmodnysse;
 186.189. Eft is awriten on oðre stowe. Arwurða ðinne
fæder. and eac ðine moder. and se ðe fæder oððe modor. manlice
wyrigð. he sceal deaðe sweltan. þis sæde drihten;
 186.192. Godes wisdom sæde þurh Salomones muð. Styr ðinum
cilde. and sleh hit mid gyrde. and ðu swa alyst. his sawle fram deaðe;
 186.194. Se ðe sparað his gyrde. he hatað his cild;
 186.194. And se ðe hit lufað. lærð hit anrædlice;
 186.195. Cildru behofiað. swiðlicere steore. and godre gymene.
to godum ðeawum. þæt se wisdom mage. on him wunigende beon. se ðe nele
wunian. on yfelwyllende sawle. ne eac on ðam lichaman. ðe lið under
synnum;
 186.198. Se wisdom is halig. and hine sylfne ætbret. fram modes
hiwunge. and myndleasum geðohtum;
 186.200. Rihtwis wæs Eli. and he forwearð swa ðeah. for his
bearna synnum. ða begen swulton. under sweordes ecge. for heora synlicum
dædum. and heora fæder feoll. foredum swyran. on ðam ylcan dæge.
þurh drihtnes wrace. for ðan ðe he ne styrde. heora stuntnysse ær;
 186.204. Be sumum cilde we rædað þe wæs receleaslice
afedd;
 186.205. Hit wolde wyrian. wælhreawlice drihten. and se fæder
ne rohte. his receleasnysse;
 186.206. Þa æt nextan comon cwelmbære deoflu. swutellice
gesewene. on sweartum hiwe. into ðam cilde. and hit sona hrymde;
 186.208. Fæder min. fæder min. me nimað þas deoflu. and
behydde his heafod. on his fæder bosme. and wyrigde drihten. and swa gewat
sona. mid þam sweartum deoflum. forscyldgod to helle;
 186.211. Ða cild ðe beoð syferlice afedde. and wið
unðeawum eallunge gestyrede. hi geðeoð gode. swa swa god sylf
gecwæð. ða ða he bletsode. ða gebrohtan cild. and sæde his
gyngrum. swilcra is godes rice;
 186.215. Þeowe men manode. eac se mæra apostol. þus
toclypigende;
 186.216. Eala ge ðeowan. beoð gehyrsume eowerum hlafordum. swa
hwæt swa ge wyrcað. wyrcað mid mode. swa swa gode sylfum. and he sylð
eow mede;
 187.218. Ne ðeowige ge to ansyne. ac mid anfealdre heortan. ne
swilce beforan mannum. ac mid godes ogan;
 187.220. Þa hlafordas he manode. þæt hi milde wæron.
heora ðeowum mannum. mid þæslicnysse;
 187.221. Se hlaford and se ðeowa. gelice clypiað. to ðam
heofonlican fæder. on heora pater nostre;
 187.223. Begen hi sind men. on middanearde acennede. and hi
habbað æt gode swa hu swa hi geearniað;
 187.224. Ælc ðeowt bið geendod. on ðisum andweardan life.
buton ðæra anra. þe synnum ðeowiað. hi habbað ecne ðeowt. and
ða oðre beoð frige. ðeah ðe hi on life. lange ær ðeowdon;
 187.228. Eft se ðeoda lareow lærde ða rican. þæt hi hi
ne onhebbon. on healicere modignysse. ne heora hiht ne besetton. on ðam
swicelum welum. ac hihton on god. þæra goda syllend;
 187.230. Fela spræc se hælend. and hefiglice be ricum. ac he
hi eft gefrefrode. ðus fægre tihtende. syllað ðone ofereacan. eow to
ælmesdædum. and efne ealle ðing. eow beoð geclænsode;
 187.233. Hwæt fremað ænigum men. ðeah ðe he ealne
middaneard to his anwealdum gebige. gif he ana losað;
 187.235. Cypmannum syllað ðone ofereacan. eow to
ælmesdædum. and efne ealle ðing. eow gedafenað. þæt hi
soðfæstnysse healdon. and heora sawla ne syllon. ðurh swicele aðas. ac
lofian heora ðing buton laðre forsworennysse;
 187.238. God soðlice fordeð. ða swicolan and leasan;
 187.238. Ealle we sceolon standan. æfter ðisum life.
ætforan cristes domsetle. þæt ælc ðær underfo. swa hwæt swa
he on lichaman adreah. oððe god oþþe yfel;
 187.241. Se ylca apostol manode eac ða medeman. þæt hi beon
gehealdene. on heora bigleofan and scrude;
 187.242. Þearfan he lærde. þæt hi on lifes wædlunge.
geðyldige beon. and symle blissian;
 187.244. Hi beoð gesælige. gif hi soð lufiað. and buton
hiwunge him andlyfan biddað;
 187.245. Gif hwa ðearfan forsihð. he tælð his scyppend;
 188.246. Be untrumum mannum. se ælmihtiga cwæð. Ic ðreage
and swinge. þa ðe ic lufige;
 188.247. Paulus se apostol eac be ðisum cwæð. ne forgym ðu
min bearn. þines drihtnes steore. ne ðu ne beo gewæht. þonne he ðe
þreað. ðone ðe drihten lufað. þone he ðreað. and soðlice
beswingð. ælcne sunu. ðe he underfehð;
 188.252. Gif we untrume beoð. uton beon geðyldige. swa swa se
eadiga IOB. us eallum bysnode. be ðam is nu langsum. on ðisum lytlum cwyde
eow to gereccenne. ac we rædað þis eft;
 188.255. Gif us ungelimpas. on æhtum getimiað. þonne sceole
we niman. geðyld æfter IOBE. se ðe ealle his æhta. anes dæges
forleas. ac he hæfde geðyld. þus cweðende sona;
 188.257. God forgeaf ða æhta. and god hi eft ætbræd. Sy
his nama gebletsod. and forbær ðus eaðelice;
 188.259. Menigfealde beoð. þæs metodan drihtnes. egsan and
swingla. ofer scyldigum mannum. þæt ða sceortan witu. ðises
geswincfullan lifes. forscyttan ða toweardan. þe næfre ne ateoriað;
 188.262. Se ælmihtiga god. cyð his godnysse us. and hwilon us
geolæhð. and hwilon eac beswingð;
 188.263. Nære nan tihting. gif he us ne olæhte;
 188.264. Nære nan rihting. gif he us ne ðreade;
 188.264. Se ðe god herian wille. on his healicum weldædum.
herige eac on edleane. and on egeslicum swinglum;
 188.266. Manega tacna. and micele yrmða. becumað on
middanearde. ofer manna bearnum. maran and maran. oð þam gemænan ende;
 188.268. Se ðe æfre ðurhwunað. on anrædum geleafan. se
bið gehealden. swa se hælend sæde;
 188.271. He het us eac beon. on gebedum wacole. gelomlice us
biddende. mid bealdum geleafan. þæt we moton forfleon. ða toweardan
frecednysse. and standan on gesihðe. his soðan menniscnysse;
 188.274. Micel magon gebedu. mannum fremian. be ðam spræc se
pistol æt ðyssere mæssan. þæt we sceolon andettan. ure synna
gelome. and ælc for oðerne gebiddan. þæt we beon gehealdene;
 189.277. Helias se witega wæs us mannum gelic. ðrowiendlic swa
swa we. and he swa ðeah abæd. þæt ren wæs forwyrned. ðam
wiðerweardum folce. to ðreora geara fyrste. and syx monða fæce;
 189.280. He abæd eft siððan. æt ðam soðan gode.
þæt he renas forgeaf.and eorðlice wæstmas;
 189.281. Gif hwilc man gebigð oðerne fram gedwylde. he alyst
his sawle soðlice fram deaðe. and fela synna adylegað. þurh ðæs
gedwolan rihtinge;
 189.283. Þis is sceortlice gesæd. uton secgan forð gyt;
 189.285. Se ðeoda lareow sæde mancynne. þæt dyrne
forligeras. oððe deofolgyldan. sceaðan and reaferas. oððe reðe
manslagan. gytseras and drinceras. þe dollice lybbað. nabbað godes rice.
on rodorlicere heofonan;
 189.288. Eac swylce drymen þe mid dydrunge farað. and feondlice
wiccan. and oðre wigeleras beoð to helle bescofene. for heora
scincræftum;
 189.290. Oft unmen secgað þæt hi unsynnige beon. ðeah ðe
hi leohtlice mettas him on muð bestingon. on swilcum fæstendagum mid
fræcere gyfernysse. and nellað understandan. hu adam us forpærde.
ðurh anes æpples ðigene. þe he æt forboden;
 189.294. Nis nan man fæstende þe underfehð mid muðe
æniges gesceaftes. sæ. oþþe eorðan. ac ða beoð scyldige ðe
ða gesetnysse tobrecað þære halgan gelaðunge. mid unalyfedre
ðigene. and fyllað heora wambe fracodlice ær timan;
 189.298. Uton we geearnian þæt ece lif mid gode. ðurh
geswicenysse yfeles. and ðurh fremminge godes;
 189.299. Þæs us getiðige se ælmihtiga wealdend. se ðe
.a rixað on ecnysse. AMEN:

END_TEXT
START_TEXT

ÆCHom II, 22
B1.2.25.
Feria III in Letania maiore: Godden 1979, 190-98.



 190.1. <foreign> ITEM IN LETANIA MAIORE. FERIA TERTIA.</foreign> Men ða leofostan
Paulus se apostol ealra ðeoda lareow awrat be him sylfum þæt he wære
gelædd up to heofonum. oð þæt he becom to ðære ðriddan
heofonan. and he wæs gelæd to neorxna wange. and þær ða gastlican
dygelnysse gehyrde and geseah. ac he ne cydde na eorðlicum mannum ða ða
he ongean com. hwæt he gehyrde. oððe gesawe. ðisum wordum writende be
him sylfum;
 190.7. <foreign> Scio hominem in christo ante annos quattuor decim. Raptum
usque ad tertium celum; Et iterum; Quoniam raptus est in paradisum. Et audiuit
archana uerba. que non licet homini loqui;</foreign> Þæt is on englisc. Ic wat
ðone mann on criste. þe wæs gegripen nu for feowertyne gearum. and
gelæd oð ða þriddan heofenan. and eft he wæs gelæd to neorxna
wange. and ðær gehyrde ða digelan word þe nan eorðlic mann sprecan
ne mot;
 190.14. Humeta rædað sume men. ða leasan gesetnysse. ðe hi
hatað paulus gesihðe. nu he sylf sæde. þæt he ða digelan word
gehyrde. þe nan eorðlic mann sprecan ne mot;
 190.16. We wyllað nu eow gereccan oðres mannes gesihðe. ðe
unleas is. nu se apostol paulus his gesihðe mannum ameldian ne moste;
 190.19. Sum scyttisc preost wæs gehaten FURSEUS. æðelboren
for worulde. arwurðes lifes. and gelyfed swiðe;
 190.20. He wæs fram cildhade gelæred. on clænnysse
wunigende. estful on mode. lufigendlic on gesihðe. and on halgum mægnum
dæghwomlice ðeonde;
 190.23. Þa forlet he fæder and modor. and magas. and on
oðrum earde. ælðeodig leornode;
 191.24. Æfter ðisum arærde mynster. and þæt mid
eawfæstum mannum gesette;
 191.25. Eft æfter fyrste getimode him untrumnys. swa þæt he
wearð to forðsiðe gebroht;
 191.27. Þa genamon twegen englas his sawle. and fleogende mid
hwitum fyðerhaman betwux him ferodon;
 191.28. An ðridda engel fleah him ætforan. gewæpnod mid
hwitum scylde. and scinendum swurde;
 191.30. Ða ðry englas gelicere beorhtnysse scinende wæron.
and ðære sawle wunderlice wynsumnysse mid heora fiðera swege on
belæddon. and mid heora sanges dreame micclum gegladodon;
 191.33. Hi sungon. <foreign> Ibunt sancti de uirtute in uirtutem. uidebitur
deus deorum in sion;</foreign> Þæt is on englisc. ða halgan farað fram mihte.
to mihte. ealra goda God bið gesewen on sion;
 191.36. Ða gehyrde he eft oðerne sang. swilce uncuðne.
manegra ðusenda engla þus cweðende;
 191.37. <foreign>Exierunt obuiam christo;</foreign> Þæt is hi eodon togeanes
criste;
 191.39. Hwæt ða an engel of ðam upplicum weredum bebead
ðam gewæpnodum engle ðe ða sawle gelædde. þæt hi eft ongean hi
gelædan sceoldon. to ðan lichaman þe heo of gelæd wæs;
 191.41. Þa cwæð se engel him to. ðe him on ða swiðran
hand fleah;
 191.42. Ðu scealt eft ðinne lichaman underfon. and agyfan gode
þinre carfulnysse weorc. and fremmincge;
 191.44. Þa cwæð se halga furseus. þæt he nolde his
willes. heora geferrædene forlætan;
 191.45. Se engel him andwyrde;
 191.46. Æfter ðinre carfulnysse godre fremmincge. we cumað
eft to ðe. and ðe genimað to us;
 191.47. Hi ða sungon. and seo sawul ne mihte undergitan. hu heo
on ðone lichaman eft becom. for ðæs dreames wynsumnysse;
 191.49. Þa betwux hancrede læg se halga wer geedcucod. mid
roseum hiwe ofergoten. and ða licmen his neb þærrihte unwrugon;
 191.51. Ða befran furseus. hwi heora gehlyd swa micel wære.
oððe hwæs hi swa micclum wundrodon;
 191.53. Hi ða him andwyrdon. and sædon þæt he on
æfnunge gewite. and þæt his lic læge on flora ealle ða niht oð
hancred;
 191.55. He ða up gesæt. smeagende his gesihðe. and het hine
huslian. and swa untrum leofode twegen dagas;
 192.57. Eft ða on ðære þriddan nihte middan. astrehte his
handa on gebedum. and bliðe gewat of ðisum geswincfullum life;
 192.58. Þa comon eft ða ðry foresædan englas. and hine
gelæddon;
 192.59. Hwæt ða comon ða awirigedan deoflu on atelicum hiwe
ðære sawle togeanes. and heora an cwæð. uton forstandan hi foran mid
gefeohte;
 192.62. Þa deoflu feohtende scuton heora fyrenan flan ongean ða
sawle. ac ða deofellican flan wurdon þærrihte ealle adwæscte þurh
ðæs gewæpnodon engles scyldunge;
 192.64. Þa englas cwædon to ðam awirigedum gastum;
 192.65. Hwi wille ge lettan ure siðfæt? Nis þes man
dælnimend eoweres forwyrdes;
 192.66. Ða wiðerwinnan cwædon þæt hit unrihtlic
wære. þæt se man ðe yfel geðafode sceolde buton wite to reste
faran. ðonne hit awriten is. þæt ða beoð eal swa scyldige ðe
þæt unriht geðafiað. swa swa ða ðe hit gewyrcað;
 192.70. Se engel ða feaht ongean ðam awyrigdum gastum. to ðan
swiðe þæt þam halgan were wæs geðuht þæt þæs gefeohtes
hream. and ðæra deofla gehlyd. mihte beon gehyred geond ealle eorðan;
 192.74. Þa deofla eft cwædon. ydele spellunge he beeode. ne
sceal he ungederod þæs ecan lifes brucan;
 192.75. Se halga engel cwæð;
 192.75. Buton ge ða heafodleahtras him on befæstnian. ne sceal
he for ðam læssan losian;
 192.77. Se ealda wregere cwæð;
 192.77. Buton ge forgifon mannum heora gyltas. ne forgifð se
heofenlica fæder eow eowere gyltas;
 192.79. Se engel andwyrde;
 192.79. On hwam awræc þes man his teonan? Se deofol
cwæð;
 192.80. Nis na awriten þæt hi wrecan ne sceolon. ac buton ge
forgyfon of eowerum heortum wið eow agyltendum;
 192.82. Se engel cwæð. us bið gedemed ætforan gode;
 192.82. Se ealda sceocca eft cwæð;
 192.83. Hit is awriten. buton ge beon swa bilewite on
unscæððignysse swa swa cild. næbbe ge infær to heofenan rice;
 192.85. Þis bebod he nateshwon ne gefylde;
 192.85. Se godes engel hine beladode. and cwæð;
 192.86. Miltsunge he hæfde on his heortan. ðeah ðe he manna
gewunan heolde;
 192.87. Se deofol andwyrde;
 192.88. Swa swa he þæt yfel of ðam menniscum gewunan
underfeng. underfo he eac swa þæt wite fram ðam upplican deman;
 192.90. Se halga engel cwæð;
 192.90. We beoð ætforan gode gesemde;
 193.91. Þa wiðerwinnan wurdon ða oferswiðde. þurh
ðæs engles gewinne. and ware;
 193.93. Ða het se halga engel þone eadigan wer. beseon to
middanearde;
 193.94. He ða beheold underbæc. and geseah swilce an
ðeostorful dene. swiðe niðerlic. and geseah ðær feower ormæte fyr
atende. and se engel cwæð him to;
 193.96. Þas feower fyr ontendað ealne middaneard. and
onælað þæra manna sawla. þe heora fulluhtes andetnysse. and behat
ðurh forgægednysse awægdon;
 193.99. Þæt an fyr ontent þara manna sawla. ðe leasunge
lufedon;
 193.99. Þæt oðer ðæra. ðe gitsunge filigdon;
 193.100. Þæt ðridde þæra. þe ceaste and twyrednysse
styredon;
 193.101. Þæt feorðe fyr forbærnð þæra manna sawla
þe facn. and arleasnysse beeodon;
 193.102. Ða genealæhte þæt fyr ðam halgan were. and he
sona afyrht to ðan engle cwæð;
 193.103. Þæt fyr genealæhð wið min;
 193.104. Se engel andwyrde;
 193.104. Ne byrnð on ðe þurh wite. þæt þæt ðu on
life ne onældest ðurh leahtras;
 193.106. Þeah ðe þis fyr egeslic sy. and micel. þeah
hwæðere hit onælð ælcne be his gewyrhtum;
 193.107. Swa swa se lichama bið ontend ðurh unalyfede lustas.
swa eac byrnð seo sawul ðurh neadwis wite;
 193.109. Se gewæpnoda engel ða fleah him ætforan
todælende ðone lig. and ða oðre twegen him flugon on twa healfa. and
hine wið þæs fyres frecednysse gescyldon;
 193.112. Þa deoflu ða mid gefeohte ongean ða sawle scuton.
and heora an to ðam englum cwæð;
 193.113. Se ðeowa ðe wat his hlafordes willan. and nele hine
gefremman sceal. beon gewitnod mid micclum witum;
 193.115. Se halga engel befran;
 193.115. Hwæt ne gefylde þes man his hlafordes willan? Se
sceocca andwyrde;
 193.116. Hit is awriten þæt se healica god hatað unrihtwisra
gife;
 193.117. He hæfde genumen lytle ær sumne clað. æt anum
swyltendum men;
 193.118. Þa cwæð se engel. he gelyfde þæt gehwilc ðe
him ænige gife sealde. behreowsunge on life gedyde;
 193.120. Se deofol andwyrde. ærest he sceolde heora dædbote
afandian. and siððan heora sylene underfon;
 193.121. Se engel andwyrde;
 193.122. Uton sceotan to godes dome;
 193.122. Se awyrigeda gast andwyrde;
 193.123. God gecwæð. þæt ælc synn ðe nære ofer
eorðan gebet. sceolde beon on ðissere worulde gedemed;
 194.124. Þes mann ne geclænsode his synna on eorðan. ne her
nan wite underfehð. hwær is nu godes rihtwisnys? Se engel hi ðreade. and
cwæð;
 194.127. Ne tæle ge to dyrstelice. for ðan ðe ge nyton godes
digelan domas;
 194.128. Se deofol andwyrde;
 194.128. Hwæt is her bedigelod? Se engel cwæð;
 194.129. Æfre bið godes mildheortnys mid þam men. þa hwile
ðe ðær bið gewened ænig behreowsung;
 194.130. Se deofol andwyrde;
 194.131. Nis nu his tima to behreowsienne. on ðyssere stowe;
 194.132. Se engel andwyrde;
 194.132. Nyte ge ða micclan deopnysse godes gerynu. weald þeah
him beo alyfed gyt behreowsung;
 194.134. Þa cwæð sum oðer deofol;
 194.134. Hit is awriten. Lufa ðinne nextan. swa swa ðe sylfne;
 194.135. Se engel andwyrde;
 194.135. Þæs wer dyde god. his nextan;
 194.136. Se wiðerwinna andwyrde;
 194.136. Nis na genoh þæt man his nextan god do. buton he hine
lufige. swa swa hine sylfne;
 194.137. Se halga engel andwyrde;
 194.138. Þa godan dæda sind geswutelunga ðære soðan
lufe. and God forgylt ælcum men be his dædum;
 194.139. Hwæt se deofol ða mid hospe cwæð;
 194.140. Þes mann behet þæt he wolde ealle woruldðing
forlætan. and he siððan lufode woruldðing ongean his agen behat. and
ongean þæs apostoles bebode þe cwæð;
 194.143. Ne lufige ge ðisne middaneard. ne ða ðing ðe on
middanearde sind;
 194.144. Se halga engel andwyrde;
 194.144. Ne lufode he woruldlice æhta. for his neode ana. ac to
dælenne eallum wædliendum;
 194.146. Se ealda wregere eft cwæð;
 194.146. Hit is awriten buton þu gestande ðone unrihtwisan. and
him his unrihtwisnysse secge. Ic ofga his blodes gyte. æt ðinum handum;
 194.148. Þes mann nolde cyðan ðam syngigendum. heora synna;
 194.149. Se engel cwæð;
 194.149. Hit is awriten be ðam yfelum timan. þæt se snotera
sceal suwian. ðonne he gesihð þæt seo bodung næfð nænne
forðgang;
 194.152. On eallum ðisum geflitum wæs ðæra deofla gefeoht
swiðe stiðlic ongean ða sawle. and ða halgan englas oð þæt
ðurh godes dom. ða wiðerwinnan wurdon gescynde. and se halga wer ða
wearð mid ormætum leohte befangen;
 194.155. Þa beseah he up. and geseah fela engla werod. on micelre
beorhtnysse scinende. and ðæra halgena sawla wið his fleogende mid
unasecgendlicum leohte. and afligdon ða deoflu him fram. and þæs fyres
ogan him fram adydon;
 195.159. Þa gecneow he betwux ðam halgum twegen arwurðe
sacerdas. þe ær on life wæron his landes menn swiðe namcuðe;
 195.161. Hi ða genealæhton. and him cuðlice to spræcon;
 195.161. An ðæra hatte beanus. oðer meldanus;
 195.162. Þær wearð ða geworden micel smyltnys ðære
heofenan. and twegen englas flugon swilce ðurh anre dura into ðære
heofenan. and ða sloh ðær micel leoht ut æfter ðam englum. and
wæs gehyred feower engla weroda sang ðus cweðende;
 195.166. <foreign>SANCTUS. SANCTUS. SANCTUS. Dominus deus sabaoth;</foreign> ða
sæde se engel ðam eadigan were. þæt se dream wære of ðam
upplicum werode. and het hine georne þæs heofonlican sanges hlystan. and
cwæð;
 195.169. Soðlice on ðisum heofenlicum rice ne becymð næfre
unrotnys. buton for manna lyre;
 195.172. Eft ða comon fleogende of ðære heofenlican
digelnysse englas. and cyddon þæt he sceolde eft to worulde gecyrran;
 195.174. Furseus ða wearð þurh ðas bodunge ablicged. and
ða twegen foresædan sacerdas abædon æt ðam englum þæt hi
moston hine gesprecan. and cwædon him to;
 195.176. Hwæs ondrætst ðu ðe? Anes dæges færeld.
þu hæfst to siðigenne;
 195.177. Furseus ða befran. be geendunge þises middaneardes;
 195.178. Hi cwædon. ne bið seo geendung þyssere worulde na
gyt. ðeah ðe heo gehende sy. ac mancynn bið geswenct mid hungre and mid
cwealme;
 195.180. Þurh feower ðing losiað manna sawla. þæt is
ðurh leahtras. and ðurh deofles tihtinge. and ðurh lareowa gymeleaste.
and ðurh yfele gebysnunge. unrihtwisra heafodmanna;
 195.183. Ofer ðam lareowum is godes yrre swyðost astyred. for
ðan ðe hi forgymeleasiað. þa godcundan bec. and ymbe ða woruldðing
eallunge hogiað;
 195.186. Biscopum and sacerdum gedafenað. þæt hi heora lare
gymon. and ðam folce heora ðearfe secgan;
 195.187. Mynstermannum gedafenað. þæt hi on stilnysse heora
lif adreogon;
 195.188. Þu soðlice cyð þine gesihðe on middanearde. and
beo hwiltidum on digelnysse. and hwiltidum betwux mannum;
 196.190. Ðonne ðu on digelnysse beo. heald þonne geornlice
godes beboda. and eft ðonne þu utfærst betwux mannum. far for heora
sawla hælu. na for woruldlicum gestreonum;
 196.193. Ne beo ðu carful ymbe woruldlicum gestreonum. ac miltsa
eallum ðinum wiðerwinnum mid hluttre heortan. and agyld god for yfele. and
gebide for ðinum feondum;
 196.195. Beo ðu swa swa getreowe dihtnere. and nan ðing ðe ne
geahnige. buton bigleofan and scrude;
 196.197. Afed ðinne lichaman mid alyfedum mettum. and ælc yfel
forseoh;
 196.199. Æfter ðisum mynegungum. and menigfealdum oðrum
larum. gewende eal þæt heofenlice werod up to ðam heofonlicum ðrymme.
and ða twegen sacerdas Beanus. and Meldanus. samod;
 196.202. Furseus soðlice. mid ðam ðrym englum gewende to
eorðan;
 196.203. Hi becomon ða eft to ðam witniendlicum fyre. and se
gewæpnoda engel rymde him weg þurh þæt fyr. todælende ðone lig
on emtwa;
 196.205. Hwæt ða deoflu ða scuton of ðam fyre. and awurpon
ane unrihtwise sawle byrnende uppon ðam eadigan were furseum. swa þæt
his sculdor and his hleor wurdon ontende mid þam witniendlicum fyre;
 196.208. Furseus oncneow sona ða sawle. se wæs his tunman
ær on life. and he genam æt his lice sumne clað. swa swa we lytle ær
eow sædon;
 196.210. Þa englas ða gelæhton ða sawle. and wurpon eft
into ðam fyre;
 196.211. Ða cwæð sum ðæra deofla;
 196.212. Swa swa ðu underfenge ær his god. swa ðu scealt
beon his efenhlytta on his witum;
 196.213. Godes engel andwyrde;
 196.213. Ne underfeng he his ðing for nanre gytsunge. ac for his
sawle alysednysse. and þæt fyr sona geswac;
 196.215. Þa cwæð se godes engel to ðam were furseum;
 196.216. Þæt þæt ðu sylf onældest. þæt barn on
ðe;
 196.216. Gif ðu ne underfenge þises synfullan mannes reaf æt
his forðsiðe. ne mihte his wite ðe derian;
 196.218. Boda nu eallum mannum dædbote to donne. and andetnysse
to sacerdum oð ða endenextan tide heora lifes. ac swa ðeah nis to
underfonne nanes synfulles mannes æhta on his geendunge. ne his lic ne sy on
haligre stowe bebyriged. ac beo him gesæd ær he gewite ða teartan witu.
þæt his heorte mid ðære biternysse beo gehrepod. þæt he eft mage
æt sumon sæle beon geclænsod. gif he his unrihtwisnysse huru on his
forðsiðe behreowsað. and genihtsumlice ælmessan dælð;
 197.226. Ne underfo se sacerd swa ðeah nan ðing þæs
synfullan mannes æhta. ac hi man dæle ðearfum æt his byrgene;
 197.228. Æfter ðissere spræce comon ða englas mid
þære sawle. and gesæton uppon ðære cyrcan hrofe. þær þæt
lic læg mid mannum besett. and ða englas hine heton oncnawan his agenne
lichaman. and hine eft underfon;
 197.231. Furseus ða beseah to his lichaman swilce to uncuðum
hreawe. and nolde him genealæcan;
 197.232. Se halga engel cwæð;
 197.233. Hwi onscunast ðu to underfonne þisne lichaman. þone
ðe ðu miht buton leahtra gewinne heononforð habban;
 197.235. Soðlice þu oferswiðdest on ðissere gedrefednysse
þa unalyfedlican lustas. þæt hi heononforð. ongean þe naht ne
magon;
 197.237. Þa geseah he geopenian his lichaman under ðam breoste.
and se engel him cwæð to;
 197.238. Ðonne ðu geedcucod byst. ofergeot ðinne lichaman mid
fantwætere. and þu ne gefretst nane sarnysse buton ðam bærnette þe
ðu on ðam fyre gelæhtest;
 197.241. Do well on eallum ðinum life. and we siððan æfter
ðinum weldædum bliðne ðe eft genimað to us;
 197.242. Se halga wer furseus aras ða of deaðe oþre siðe.
and geseah him onbuton micele menigu læwedra manna and gehadodra. and mid
micelre geomerunge heora mennisce anginn and dysig bemænde;
 197.245. He gesæt ða and sæde be endebyrdnysse ealle his
gesihðe. þe him ðurh godes englum on ðære hwile geswutelod wæs;
 197.247. He wearð begoten mid fantwætere swa swa se engel het.
wæs ðeah þæt bærnet þe he gelæhte æt ðam unrihtwisum
were. on his sculdre. and on ansyne æfre gesewen;
 197.250. Micel wunder þæt hit wearð gesyne on ðam
lichaman. þæt þæt seo sawul ana underfeng;
 197.252. He ferde ða geond eal yrrland. and scotland. bodiende
ða ðing þe he geseah. and gehyrde. and wæs mid godes gife wunderlice
afylled. nanes eorðlices ðinges wilnigende;
 197.254. Eallum godum mannum he wæs lufiendlic. unrihtwisum and
synfullum egeslic;
 198.256. On godcundum wundrum he scean. and afligde deoflu fram
ofsettum mannum. and ðearfan gehyrte;
 198.257. Ferde ða twelf gear swa bodiende. betwux yrum and
scottum. and siððan ofer eal angelcynn. and eac sum mynster on ðisum
iglande arærde;
 198.260. Wende siððan suð ofer sæ. to francena rice. and
ðær mid micelre arwurðnysse underfangen wæs. and mynsterlif
arærde;
 198.261. Þa æfter lytlum fyrste wearð he geuntrumod. and
gewat to heofenan rice. to ðære ecan myrhðe þe he ær geseah;
 198.263. On ðære he lyfað gesælig. simle mid gode;
 198.264. And his lic wearð bebyrged mid micelre arwurðnysse.
and eft ymbe feower gear ansund buton gewemmedlicere brosnunge. on oðre stowe
bebyriged;
 198.266. Þær beoð æteowde. his geearnunga þurh wundrum.
þam ælmihtigum to lofe. se ðe is ealra leoda wealdend;
 198.268. Amen:

END_TEXT
START_TEXT

ÆCHom II, 23
B1.2.26.
Alia visio: Godden 1979, 199-203.



 199.1. <foreign> ALIA VISIO</foreign> BEDA ure lareow awrat on ðære bec þe is
gehaten historia anglorum. be sumes mannes æriste. on ðisum iglande.
þisum wordum reccende;
 199.3. On ðam timan wæs sum ðegen drihthelm gehaten on
norðhymera lande bylewite on andgyte. gemetegod on þeawum. eawfæst on
life. and his hiwrædene to þam ylcan gewissode;
 199.6. Ða wearð he geuntrumod. and to ende gebroht;
 199.7. He ða gewat on æfnunge and his lic læg ealle þa
niht inne beset. ac he aras of deaðe on ærnemerigen;
 199.8. Ða licmen ða ealle mid fyrhte fornumene flugon aweg
buton þam wife anum. þe hine swiðost lufode. belaf ðær afyrht;
 199.10. He ða hi gefrefrode. and cwæð;
 199.11. Ne beo ðu afæred. for þam þe ic aras of deaðe;
 199.11. Me is alyfed eft to libbenne mid mannum. na swa þeah
swylcum life. swa ic ær leofode;
 199.13. He aras þærrihte. and eode to cyrcan and þurhwunode
on gebedum ealne þone merigen;
 199.14. Dælde syððan his æhta on þreo. ænne dæl
his wife. oðerne his cildum. þriddan þearfum;
 199.16. Forlet syððan ealle woruldþing. and beah to ðam
mynstre þe is magilros gehaten. and wearð besceoren. and þam abbode
aðelwolde underþeodd. and be his lare his lif adreah on sumere digelnysse
on micelre forhæfednysse modes and lichaman. oð his lifes ende;
 199.21. He sæde his gesyhðe þære leode cyninge
ælfride. and gehwylcum eawfæstum mannum þus reccende;
 199.22. Me com to an scinende engel on ðam æfene þe ic
gewat. and gelædde me to eastdæle suwigende;
 200.24. Ða become wyt to anre dene seo wæs ormætlice deop
and wid. and fornean on lenge ungeendod;
 200.26. Seo wæs weallende mid anðræcum ligum on anre sidan.
on oðre sidan mid hagole and grimlicum cyle. blawende butan
toforlætennysse;
 200.28. Seo dene wæs afylled mid manna sawlum. þa scuton
hwiltidum of þam weallendum fyre. into ðam anþræcum cyle. and eft of
ðam cyle into þam fyre. buton ælcere toforlætennysse;
 200.31. Ða þohte ic þæt þæt wære seo helle þe ic
oft on life embe secgan gehyrde. ac min lateow andwyrde þærrihte minum
geþance. and cwæð nis þis wite seo hel ðe þu wenst;
 200.34. Se engel me lædde þa furþor to anre þeostorfulre
stowe. seo wæs to þan swiðe mid þiccum þeostrum oferþeaht þæt
ic nan þing geseon ne mihte buton mines latteowes scinende hiw. and
gewædu;
 200.37. Efne þa færlice æteowdon gelomlæcende ligas
sweartes fyres upastigende and min latteow me þær ana forlet on þam
þeostrum middum;
 200.39. Ic þa beheold þone ormætan lig. þe of þære
neowelnysse astah;
 200.40. Se lig wæs mid manna sawlum afylled. and hi asprungon
upp mid þam fyre swa swa spearcan. and eft ongean into þære nywelnysse.
and þær sloh ut of þære nywelnysse ormæte stenc mid þam
æðmum. se afylde ealle þa þeosterfullan stowe;
 200.44. Ða ða ic þær lange stod. ormod and ungewiss mines
færeldes. þa gehyrde ic þæt þa deoflu gelæddon fif manna sawla
hreowlice gnornigende and grimetende into þam sweartum fyre;
 200.47. Sum ðæra wæs preost. sum læwede man. sum wimman.
and þa deoflu scegdon hlude hlihende. þæt hi ða sawla for heora synnum
habban moston;
 200.49. Betwux ðam ascuton þa awyrigedan gastas sume of
þære nywelnysse wið min. mid byrnendum eagum. and of heora muðe and
nosþyrlum stod stincende steam. and woldon me gelæccan mid heora byrnendum
tangum. ac hi ne mihton þurh godes gescyldnysse me hreppan;
 201.55. Efne þa færlice æteowde min latteow swa swa
scinende steorra feorran fleogende and wið min onette;
 201.56. Ða toscuton ða deoflu sona þe me mid heora tangum
gelæccan woldon;
 201.57. Se engel me lædde þærrihte to eastdæle on
miccles leohtes smyltnysse into anre byrig. þær binnan wæs swyðe
smeðe feld and brad. mid blowendum wyrtum and grennysse eal afylled. and mid
beorhtran leohte þonne ænig sunne scinende;
 201.61. Binnan þam weallum wæron ungerime meniu hwittra manna
on mycelre blisse;
 201.63. Ic ða betwux þam werodum þam engle fyligende. þohte
þæt hit wære heofonan rice. ac min latteow cwæð þæt hit swa
nære;
 201.65. He lædde me ða gyt furðor. and ic geseah þær
ætforan us myccle mare leoht. and ic þær wynsume stemne ormætes
dreames gehyrde and wundorlices bræðes swæc of ðære stowe
utfleow;
 201.68. Hwæt ða min latteow lædde me ongean to þære
blostmbæran stowe. and me befran hwæðer ic wyste hwæt þa þing
wæron þe ic gesewen hæfde;
 201.70. Ic cwæð þæt ic nyste;
 201.70. He andwyrde and cwæð;
 201.71. Seo mycele byrnende dene þe þu ærest gesawe is
witnungstow. on þære beoð þæra manna sawla gewitnode and
geclænsode þe noldon heora synna þurh andetnysse. and dædbote
gerihtlæcan. on gehalum þingum: hæfdon swa þeah behreowsunge æt
heora endenextan dæge. and swa gewiton mid þære behreowsunge of
worulde. and becumað on domes dæge ealle to heofonan rice;
 201.77. Eac hi sume þurh freonda fultum and ælmysdæda. and
swyðost þurh halige mæssan beoð alysede. of ðam witum. ær þam
mycclum dome;
 201.80. Witodlice seo swearte nywelnyss þe ðu gesawe mid þam
ormætum þeostrum and fulum stence. seo is helle muð. and se ðe æne
þæron befylð. ne wyrð he næfre on ecnysse ðanon alysed;
 202.83. Þeos wynsume and ðeos blostmbære stow. is ðæra
sawla wunung ðe on godum weorcum geendodon. and swa ðeah næron swa
fulfremede þæt hi ðærrihte moston into heofenan rice. ac swa ðeah
hi ealle becumað to cristes gesihðe. and myrhðe. æfter ðam micclum
dome;
 202.87. Witodlice ða ðe fulfremede beoð on geðohte. on
worde. on weorce swa hraðe swa hi of worulde gewitað. swa becumað hi to
heofenan rice;
 202.89. Of ðam ðu gesawe þæt micele leoht mid ðam
wynsumum bræðe. and þonon ðu gehyrdest ðone fægeran dream;
 202.91. Þu soðlice. nu ðu to lichaman gecyrst. gif ðu wylt
ðine dæda and ðeawas gerihtlæcan. ðonne underfehst ðu æfter
forðsiðe þas wynsuman wununge. þe ðu nu gesihst;
 202.94. Ða ða ic ðe ana forlet on ðam ðeostrum. to ðy
ic dyde swa. þæt ic wolde witan ymbe ðin fær. hu se ælmihtiga embe
ðe wolde;
 202.96. Þa ða se engel ðus gereht hæfde. ða oflicode me
ðearle þæt ic eft to ðam lichaman sceolde fram ðære stowe
wynsumnysse. and ðæra halgena geferrædene. ne dorste ic swa ðeah nan
ðing wiðcweðan;
 202.99. Æfter ðisum ic wearð gebroht. and geedcucod betwux
mannum;
 202.101. Drihtelm wunode ða on ðæs mynstres digelnysse. oð
his lifes ende stiðlice drohtnigende;
 202.102. He eode gelome on winterlicum cyle to ðære ea. and
stod on his gebedum on ðam wætere. hwilon to his gyrdle. hwilon to his
swuran;
 202.104. Eode him siððan mid ðam ylcum claðum. oð
þæt hi on his lichaman wearmodon and adruwodon;
 202.106. Ða ða hine man axode hu he mihte ðone micclan cyle
forberan. he andwyrde;
 202.107. Maran cyle ic geseah. and wyrsan;
 203.108. Eft ða ða hi axodon hu he mihte swa stearce
forhæfednysse healdan. he andwyrde;
 203.109. Stiðran and wyrsan ic geseah;
 203.110. Swa he hit macode on his life. and manega oðre
gerihtlæhte. mid worde and gebysnunge;
 203.112. We rædað gehwær on bocum. þæt oft and gelome
men wurdon of ðisum life gelædde. and eft to life arærde. and hi fela
witnungstowa. and eac halgena wununga gesawon. swa swa gregorius se halga papa
awrat on ðære bec þe is gehaten dialegorum. be anum men þæt his
sawul wearð gelædd of ðisum life. and fela ðing geseah;
 203.117. Þa betwux ðam oðrum geseah he hwær man bytlode
ane gebytlu eal mid smætum golde. and ða wyrhtan worhton ða gebytlu on
ðam sæternes dæge. and wæs ða fornean geendod;
 203.120. He befran ða hwam ða gebytlu gemynte wæron. swa
mærlice getimbrode;
 203.121. Him wæs gesæd. þæt hi wæron gemynte anum
sutere on romana byrig. and hine eac namode;
 203.123. Æfter ðisum aras se deada. and axode geornlice ymbe
ðone sutere hu he geworht wære. on woruldlicere drohtnunge. and man afunde
ða þæt his gewuna wæs. þæt he worhte his weorc to seofon nihtum.
and sealde on ðone sæternesdæg. Nam ða of his cræfte him
bigleofan. and dælde ðone ofereacan þearfum mid estfullum mode. and
wæron for ði þa gebytlu on ðam dæge swiðost geworhte. ðe he
ða ælmessan gewunelice dælde;
 203.130. Micel is godes mildheortnys ofer mancynne. þam ðe wel
willað;
 203.131. We on ðisum life magon helpan þam forðfarenum ðe
on witnunge beoð. and we magon us sylfe betwux us on life ælc oðrum
fultumian to ðam upplican life. gif we ðæs cepað. and ða ðe
fulfremede wæron and to godes rice becomon. magon fultumian ægðer ge
us. ge ðam forðfarenum þe on witnunge sind. gif hi mid ealle forscyldgode
ne beoð;
 203.136. Sy wuldor and lof. ðam welwillendum gode. A. on ecnysse.
amen:

END_TEXT
START_TEXT

ÆCHom II, 24
B1.2.27.
Hortatorius sermo: Godden 1979, 204-5.



 204.138. <foreign> HORTATORIUS SERMO DE EFFICACIA SANCTAE MISSAE.</foreign> We
rædað gehwær on halgum gewritum þæt seo halige mæsse micclum
fremige. ægðer ge ðam lybbendum. ge ðam forðfarenum. swa swa Beda se
snotera lareow awrat on historia anglorum be sumum ðegene. þisum andgite
reccende;
 204.143. On ðære tide þe ehfrid norðhymera cyning. and
æðelred myrcena cyning wunnon him betwynan. ða æt sumon gefeohte
wearð an ðegen æþelredes cyninges. mid oðrum cempum afylled. se
wæs Ymma gehaten;
 204.147. Se læg dæg. and niht geswogen. betwux ðam
ofslegenum;
 204.148. He wearð ða gehyrt. and his wunda gewrað. and wolde
him sum gener secan;
 204.149. Hine gelæhton ða sume þæs norðernan folces.
and to heora ealdormen brohton;
 204.150. He ða het hine lacnian. and ða ða he hal wæs het
hine gebindan. ðy læs ðe he fleames cepte;
 204.152. Ac his bendas toburston. swa hraðe swa he gebunden
wæs;
 204.153. He hæfde ænne broðor Tuna gehaten mæssepreost
and abbud. and ða ða he his broðor slege ofaxode. þa ferde he to ðam
wæle his lic secende. and gemette ænne oðerne him swiðe gelicne.
ferode ðone to his mynstre mid arwurðnysse. and gelomlice for his sawle
alysednysse mæssan sang. and þurh ða halgan mæssan toburston þæs
broðor bendas;
 204.159. Þa axode se ealdorman þone hæftling hwæðer he
ðurh drycræft. oððe þurh runstafum his bendas tobræce;
 204.160. He andwyrde and cwæð þæt he ðæs cræftes
nan ðing ne cuðe;
 204.161. Ac ic hæbbe ænne mæssepreost to breðer on minum
eðele. and ic wat þæt he wenð þæt ic ofslagen sy. and gelome for
mine sawle mæssan singð;
 204.164. Witodlice gif ic nu on oðre worulde wære. þær
wurde min sawul fram witum alysed. þurh ða halgan mæssan;
 204.167. Æfter ðisum sealde se ealdorman hine sumum frysan of
lundene;
 204.168. Se frysa hine gewrað eft gelomlice. ac hine ne mihte
nanes cynnes hæftnung gehealdan;
 204.169. Ymbe underntid þa ða se broðor wæs gewunod to
mæssigenne. toburston ða bendas oftost;
 205.171. Se frysa ða. þa ða he hine gehæftan ne mihte. let
hine faran on his truwan æfter ðam feo ðe he him fore gesealde. and he
swa dyde;
 205.173. He ða com to his breðer. and his sið be
endebyrdnysse sæde;
 205.174. Þa tocneowon hi þæt his bendas toburston on
ðære tide þe se broðor mid estfullum mode for his sawle alysednysse
þam ælmihtigum gode þa liflican lac geoffrode;
 205.176. Eac se halga papa Gregorius awrat on ðære bec
dialegorum. hu micclum seo halige mæsse manegum fremode. Seo boc is on
englisc awend. on ðære mæg gehwa be ðison genihtsumlice gehyran. se
ðe hi oferrædan wile;

END_TEXT
START_TEXT

ÆCHom II, 25
B1.2.28.
Feria IV in Letania maiore: Godden 1979, 206-12.



 206.1. <foreign> IN LETANIA MAIORE. FERIA. 4.</foreign> IOHANNES se godspellere
awrat on ðisum dægðerlicum godspelle hu se hælend fundigende of
ðissere worulde to his heofenlican fæder spræc;
 206.3. <foreign> Subleuatis IESUS oculis in celum dixit; Pater. uenit hora.
clarifica filium tuum. ut filius tuus clarificet te. ET RELIQUA;</foreign> Þæt is
on urum gereorde. Se hælend cwæð to his fæder. upahafenum eagum to
heofenum;
 206.6. Fæder min. se tima com. mærsa ðinne sunu. þæt
ðin sunu ðe mærsige;
 206.8. Swa swa ðu forgeafe him andweald ealles flæsces.
þæt he forgife ece lif ðam eallum þe ðu him forgeafe;
 206.9. Þis is soðlice ece lif. þæt hi ðe ænne
oncnawon soðne god. and ðone ðe ðu asendest hælend crist;
 206.11. Ic mærsode ðe ofer eorðan. ic geendode þæt
weorc þe ðu me forgeafe to donne;
 206.12. Mærsa me nu fæder mid ðe sylfum. mid ðære
mærsunge þe ic hæfde mid ðe ær ðan ðe middaneard wære;
 206.14. Ic geswutelode ðinne naman ðam mannum þe ðu me
forgeafe. of middanearde;
 206.15. Ðine hi wæron. and ðu hi me forgeafe. and hi heoldon
ðine spræce;
 206.16. Nu hi oncneowon þæt ealle ðing þe ðu me
forgeafe; sindon fram ðe. for ðan ðe ic him forgeaf ða word ðe ðu
me forgeafe;
 206.18. Hi underfengon. and oncneowon soðlice þæt ic fram
ðe ferde. and hi gelyfdon þæt ðu me sendest;
 206.20. Ic bidde for hi. ne bidde ic for middanearde. ac for ða
ðe ðu me forgeafe. for ðan þe hi sind ðine;
 206.21. Ealle mine ðing sind þine. and ðine sind mine. and ic
eom gemærsod on him;
 206.23. Ne eom ic heononforð on middanearde. hi sind on
middanearde. and ic cume to ðe;
 206.25. Þis godspel belimpð swiðe þearle to ðære
mæran freolstide þe tomerigen bið. for ðan ðe on ðam dæge astah
se hælend æfter his æriste up to his heofenlican fæder;
 207.27. Nu todæg is se uigilia þære mæran freolstide.
ðe tomerigen bið. and for ði rædað godes ðeowas ðis godspel nu
todæg þe sprecð ymbe his fundunge. and hu he betæhte ealle ða
geleaffullan his fæder. ær ðan ðe he upastige;
 207.31. We nimað nu þone wisan Augustinum to ðissere
trahtnunge. ðam ðe we wel truwiað to swa micelre deopnysse;
 207.34. Drihten cwæð;
 207.34. Fæder. se tima com. mærsa ðinne sunu. þæt
ðin sunu ðe mærsige;
 207.35. He wæs acenned of ðan ecan fæder buton ælcere
tide. and ðurh hine sind ealle tida gesette;
 207.36. He geceas him timan to acennenne on menniscnysse. to
ðrowigenne. to arisenne of deaðe. to astigenne up to heofenan. mid þam
lichaman ðe he on middanearde gefette;
 207.39. Þa wæs his mærsungtima þæt se fæder hine
mærsode swa þæt he hine sette to his swiðran on heofenan rice. and
him forgeaf andweald on heofenan and on eorðan. and eac ofer hellwarum;
 207.42. Ðeos is cristes mærsung. æfter ðære
menniscnysse;
 207.43. Witodlice æfter ðære godcundnysse he hæfde
æfre þisne andweald buton anginne. nu forgeaf se ælmihtiga fæder his
ancennedan suna ðone ylcan andweald æfter ðære menniscnysse. and hine
swa mærsode. þæt ealle gesceafta. heofonwara. eorðwara. helwara.
onbugað gebigedum cneowe. ðam hælendum criste. soðum men. and soðum
gode. on anum hade;
 207.50. Hu mærsode se sunu ðone fæder. ðonne his
mærsung næs næfre gewanod þurh menniscum hiwe. ne eac ne mæg beon
geyht on his godcundan fulfremednysse? Soðlice ðæs fæder mærsung.
wæs æfre fulfremed on heofenan rice. ac hit nyston eorðlice men. ær
cristes ðrowunge;
 207.54. Se ælmihtiga god wæs cuð be sumon dæle on Iudea
folce ðurh moyses .æ. ac ðurh cristes menniscnysse wearð se fæder
cuð eallum ðeodum. fram eastdæle middaneardes. oð westdæl;
 208.57. Ðus mærsode se mennisca crist his heofenlican
fæder. on eorðlicum mannum ðe hine ær ne cuðon;
 208.59. Þæt godspel cwyð. swa swa ðu forgeafe him andweald
ealles flæsces. þæt he forgife ece lif ðam eallum ðe ðu him
forgeafe;
 208.61. Her is gesett sum dæl for eallum. eal flæsc for
eallum mancynne. swa swa se apostol Paulus. on oðre stowe sette dæl for
eallon ða ða he cwæð;
 208.63. Ælc sawul sy underðeod healicrum anwealdum. þæt
is beo ælc man underðeod. mihtigran men. ðonne he sylf sy;
 208.65. Eallum ðam forgifð crist ece lif. þe his fæder him
forgeaf;
 208.66. Þeos gifu is to understandenne be cristes menniscnysse.
swa swa we ær cwædon;
 208.68. Þis is soðlice ece lif. þæt hi ðe ænne
oncnawon. soðne god. and ðone ðe ðu asendest hælend crist;
 208.69. Augustinus geendebyrde ðas word þus. þæt hi ðe.
and ðone ðe ðu asendest hælend crist oncnawon ænne soðne god;
 208.71. Herto bið understanden se halga gast se ðe is þæs
fæder gast. and þæs suna. heora begra lufu. and willa. him bam
efenedwistlic;
 208.73. Ne sind hi ðry godas. fæder. and sunu. and halig gast.
ac seo ðrynnys is an soð god;
 208.74. Nis swa ðeah fæder se ðe sunu is. ne se sunu. se
ðe fæder is. ne heora naðor halig gast. for ðan ðe hi sind ðry.
fæder. and sunu. and halig gast. ac seo ðrynnys is an god;
 208.77. Ðeos tocnawennys is ece lif. for ðan ðe we habbað
þæt ece lif. ðurh geleafan. and oncnawennysse. þære halgan
ðrynnysse. gif we ða oncnawennysse mid arwurðnysse healdað;
 208.80. Witodlice gif godes oncnawennys us gearcað þæt ece
lif. swa miccle swiðor we efstað to lybbenne swa micclum. swa we swiðor
on ðissere oncnawennysse ðeonde beoð;
 208.83. Soðlice ne swelte we on ðam ecan life. þonne bið us
godes oncnawennys fulfremed. þonne þær nan deað ne bið. þonne we
god geseoð. and butan geswince ecelice heriað;
 208.85. Ac we sceolon on andwerdum life leornian godes
oncnawennysse. and hine mid estfullum mode herian. þæt we moton becuman to
his fulfremedan oncnawennysse. and to ðære swincleasan herunge;
 209.89. Drihten cwæð;
 209.89. Ic mærsode ðe ofer eorðan. ic gefylde þæt weorc
ðe þu me forgeafe to wyrcenne;
 209.90. Ne cwæð he na. ðu hete me. ac forgeafe me;
 209.91. Mid ðam worde is seo gifu geswutelod. þe he on
ðære menniscnysse underfeng;
 209.92. Seo menniscnys wæs underfangen fram ðam godcundum
worde. þurh þæt ðe ealle ðing sind geworhte;
 209.94. Heo is underfangen to annysse anes hades. and nan ðing
yfeles ne gefremode. ac ealle gode ðing. ðurh ða godcundan gife;
 209.96. Drihten gefylde þæt weorc. þe his fæder him
forgeaf. ða ða he ðurh his ðrowunge mancyn alysde. and siððan
sigefæst oferswiðdum deaðe astah to heofenum. on ðam dæge þe
tomerigen bið;
 209.100. He cwæð. mærsa me nu fæder. mid þære
mærsunge þe ic mid þe hæfde. ær ðan þe middaneard gewurde;
 209.101. Seo godcundnys wæs mid ðam fæder ær ðan ðe
middaneard gewurde æfre ælmihtig. and seo menniscnys næs. ær ðan
ðe he hi genam of ðam mædene MARIAN. ac swa ðeah hwæðere seo
menniscnys wæs æfre forestiht. on ðam godcundan ræde ær
middaneardes gesetnysse. swa swa paulus se apostol cwæð;
 209.106. <foreign> Qui predestinatus est filius dei in uirtute;</foreign> Þæt
is se ðe is forestiht. Godes sunu;
 209.108. Æfter ðissere forestihtunge wæs seo menniscnys
gemærsod mid þam fæder. ær ðan ðe middaneard wære;
 209.109. Se tima com. þæt crist hæfde lybbende on his
fæder swiðran þa mærsunge. þe he hæfde mid him. on forestihtunge
his menniscnysse;
 209.111. Eac swilce be us cwæð se ylca apostol Paulus.
þæt we wæron forestihte ðus writende;
 209.113. <foreign>Quos autem predestinauit. illos et uocauit;</foreign> Þæt is
ða ðe he forestihte. þa he eac clypode him to. and ða ðe he him to
clypode. ða he gerihtwisode;
 209.115. And ða ðe he gerihtwisode. þa he gemærsode;
 209.116. Eft cwæð se ylca;
 209.116. Swa swa he us geceas on criste. ær middaneardes
gesetnysse;
 209.118. <foreign>Manifestaui nomen tuum hominibus;</foreign> Ic geswutelode ðinne
naman mannum. ðam þe ðu me forgeafe of middanearde;
 209.119. He geswutelode his fæder naman. ærest his
leorningcnihtum. and syððan eallum geleaffullum mannum. þe he of
middaneardlicum gedwyldum ætbræd. to his rice þurh his fæder gife;
 209.122. He cwæð þine hi wæron and ðu hi me forgeafe;
 210.123. Næfde se fæder næfre. nan ðing synderlices
buton his suna. se ðe æfre mid him wæs ælmihtig god buton anginne of
him acenned. ac he underfeng us ðurh his fæder gife on ðære
menniscnysse. for ðan ðe he næs æfre man. ðeah þe he æfre
ælmihtig god wære;
 210.127. Cristes gewuna wæs þæt he tealde ealne his
wurðmynt to his fæder. for ðan ðe he is of ðam fæder eal þæt
he is;
 210.129. Se fæder forgeaf us his bearne. and þæt bearn sylf
æfter mihte þære godcundnysse forgeaf us him sylfum. mid þam
fæder. and ðam halgan gaste. ðæra weorc is symle untotwæmed;
 210.132. Se hælend cwæð on oðre stowe to his
leorningcnihtum. Ic eow geceas of middanearde;
 210.134. Soðlice ða gecorenan þe crist geceas of middanearde
mid þam fæder. ða ylcan he nam to gife on ðære menniscnysse. æt
ðam fæder of middanearde;
 210.137. He cwæð. hi heoldon ðine spræce. and hi
oncneowon þæt ealle ðing þe ðu me forgeafe sind fram þe. for ðan
ðe ic forgeaf him ða word ðe ðu me forgeafe. and hi hi underfengon. and
oncneowon þæt ic fram ðe ferde. and hi gelyfdon þæt ðu me
sendest;
 210.141. Ðas word magon beon sceortlice getrahtnode;
 210.141. Crist sealde ða heofenlican lare his leorningcnihtum.
and hi forð eallum geleaffullum ðeodum. and hi underfengon his beboda. and
oncneowon. þæt drihten fram his fæder ferde. and gelyfdon þæt he
hine to middanearde sende;
 210.146. He cwæð;
 210.146. Ic bidde for hi. ne bidde ic for middanearde. ac for ða
ic bidde þe ðu me forgeafe;
 210.147. Drihten nolde biddan for middanearde. þæt is for
ðam mannum þe beoð begriwene on middaneardlicum lustum. and mid maran
gewilnunge þæs ateorigendlican lifes hogiað. ðonne ðæs ecan;
 210.150. Se godspellere awrat her beforan. þæt se hælend
cwæde to his fæder. ne bidde ic na for ðisum anum. ac eac swilce for
ða ðe on me gelyfað. þurh heora word;
 210.153. Mid þære bene he beleac ealle ða geleaffullan þe
ðurh ðæra apostola bodunge gebugan to cristes geleafan. and gyt bugað
dæghwomlice oð þissere worulde geendunge;
 210.156. He cwæð eac swiðe holdlice be us;
 210.156. Fæder min. ic wille þæt ða þe ðu me forgeafe
beon mid me. ðær ðær ic beo. þæt hi mine mærðe geseon. ðe
ðu me forgeafe. for ðan ðe ðu lufadest me ær middaneardes
gesetnysse;
 211.159. Hwæt mæg beon mare bliss to gehyrenne. þonne
þæt we moton wunian mid þæs ælmihtigan godes suna on his
heofenlicum ðrymme ecelice. gif we hit nu on ðisum scortan life geearnian
willað;
 211.163. He cwæð. ealle mine ðing sindon ðine. and ðine
ðing sindon mine;
 211.164. Ic eom gemærsod on him. and ic on middanearde ne eom;
 211.165. Hi sindon on middanearde. and ic cume to ðe;
 211.165. Sumne dæl þises andgites we trahtnodon hwene ær.
þæt ealle ðing sind gemæne þam fæder. and his suna. and heora
begra lufe þæt is se halga gast;
 211.168. Þeos halige ðrynnyss hylt us. and ealle gesceafta;
 211.169. Na hwiltidum se fæder. ne hwiltidum se sunu. ne
hwiltidum se halga gast. ac swa swa hi ðry sind an god untodæledlic. swa
is eac heora hyrdræden untodæledlic ofer us. and ofer eallum gesceaftum.
þe ðære anre godcundnysse hyrsumiað;
 211.172. On middanearde wæs se hælend andwerd his
leorningcnihtum. ða ða he ðus be his gecorenum spræc. and he astah
siððan up to his heofenlican fæder. swa swa he cwæð Ic cume to
ðe;
 211.175. He ferde to heofenum mid þam lichaman þe he on
eorðan gefette. ac he is ðurh his godcundan mihte ægðer ge her. ge
ðær. swa swa he behet ær ðan ðe he upastige;
 211.178. Efne ic beo mid eow eallum dagum. oð gefyllednysse
ðyssere worulde;
 211.180. Mine gebroðra arwurðiað þisne æfen. and ðone
mæran freolsdæg þe eow tomerigen becymð mid soðum geleafan. on
ðam dæge abær se ælmihtiga godes sunu urne lichaman to ðam
heofonlican eðle. þær ðær næfre ær ne becom nan ðing
ðæs gecyndes;
 211.184. Settað eowerne hiht on ðam hælende. and on ðam
wordum. þe he be us eallum spræc. ær ðan ðe he heonon siðode;
 211.186. Nis ðeos lar þe we eow secgað niwan aræred. ac
sind þa ylcan word þe crist mid his agenum muðe spræc. and siððan
onwreah wisum lareowum. þurh gife ðæs halgan gastes;
 212.188. Þeos lar stent on cristes bec mid ledenum gereorde eow
bidigelod. and ealle lareowas þe þæt leden cuðon. sædon godes folc
þa boclican lare. þa ðe hit ne cuðon. hi hit forsuwedon;
 212.191. Nu behofige ge læwede men micelre lare on ðisne
timan. for ðan ðe þeos woruld is micclum geswenct ðurh menigfealdum
gedrefednyssum. and swa near ende þyssere worulde swa mare ehtnys þæs
deofles. and bið unstrengre mennisc ðurh maran tyddernysse;
 212.196. Nu behofige ge ðæs þe swiðor þæs boclican
frofres. þæt ge ðurh ða lare eowere mod awendon of ðisum
wræcfullum life to ðam ecum þe we ymbe sprecað;
 212.198. Se mann ðe bið dreorig. he behofað sumes frofres.
swa eac we wyllað eow þurh ðas boclican lare gefrefrian. for ðan ðe
we geseoð þæt ðeos woruld is on micelre earfoðnysse gelogod;
 212.201. Awurpað for ði hire lufe fram eowerum heortum. and
gewilniað þæs heofonlican rices. ðe us crist on ðisum godspelle
behet. Se ðe leofað and rixað. mid fæder. and ðam halgum gaste. A on
ecnysse. amen:

END_TEXT
START_TEXT

ÆCHom II, 26
B1.2.29.
Third Sunday after Pentecost: Godden 1979, 213-17.



 213.1. <foreign> DOMINICA. 3. POST PENTECOSTEN.</foreign> <foreign> Homo quidam fecit cenam
magnam. et uocauit multos. ET RELIGUA;</foreign> Se hælend sæde þis bigspel his
leorningcnihtum and cwæð;
 213.4. Sum man gearcode micele feorme. and ðærto manega
gelaðode;
 213.5. And sende his ðeowan to ðam gelaðodum het secgan
þæt hi comon. for ðan ðe he hæfde ða ealle his ðing
gegearcode;
 213.6. Þa ongunnon ða gelaðedan ealle hi beladian;
 213.7. Se forma sæde;
 213.7. Ic bohte ænne tun. and me is neod to farenne. and ðone
sceawian. Ic bidde ðe. þæt ðu me beladige;
 213.9. Sum oðer cwæð;
 213.9. Ic bohte fif getymu oxena. and ic fare cunnigan hyra. Ic
bidde ðe. þæt ðu me beladige;
 213.11. Se ðridda cwæð;
 213.11. Ic wifode nu niwan. and for ði ic ne mæg to ðære
feorme gecuman;
 213.12. Ða gecyrde se bydel ham. and cydde þus his hlaforde;
 213.13. Se hyredes ealdor ða yrsode. and cwæð to his
ðeowan;
 213.14. Far nu hraðe geond ðas stræt. and wic. and gegadera
ðearfan. and wannhale. blinde and healte. and læd hider inn;
 213.16. Se ðeowa ða dyde swa. and cwæð;
 213.16. Hlaford. hit is gedon swa ðu hete. and git her is rymet;
 213.17. Se hlaford cwæð;
 213.18. Ga geond wegas and hegas. and nyd hi in to farenne.
þæt min hus beo gefylled;
 213.19. Ic secge eow to soðan. þæt nan ðæra wera ðe
gelaðode cuman noldon. ne onbyrigð minre feorme;
 213.21. Gregorius papa us sæde. þæt se man ðe ða
micclan feorme worhte. is ure hælend crist. se ðe is god. and mann. on
anum hade. se ðe gearcode ðurh his tocyme. us ða ecan feorme on his rice.
gif we ða gesecan willað;
 214.24. He sende his ðeowan to laðigenne mancynn to ðære
ecan feorme. þa ða he asende his bydelas geond ealne middangeard to
bodigenne geleafan. and heofonan rices myrhðe. and ælc ðæra þe
þæt bodað. is godes bydel. þeah ðe heora sum waclic geðuht sy;
 214.28. Þære feorme tid is seo geendung þises middaneardes.
on ðære we sind. swa swa paulus se apostol cwæð;
 214.30. We sind. ða ðe worulda geendunga on becomon;
 214.30. He cwæð ealle min ðing sind gegearcode. for ðan
ðe ðurh cristes ðrowunge wurdon ðæra witegena gyddunga gefyllede.
and þæt ece lif gegearcod eallum geleaffullum;
 214.33. God bead mancynne. þæt hi hine biddan sceoldon. and he
wile syllan unabeden. þæt þæt we us ne wendon þurh ure bene;
 214.35. He cyð gearwe estmettas þæs ecan gereordes. and swa
ðeah hi ealle samod hi beladiað;
 214.38. Se forma cwæð;
 214.38. Ic bohte ænne tun. and me is neod to farenne. and ðone
geseon. Ic bidde ðe. belada me;
 214.39. Hwæt is ðurh ðone tun getacnod buton eorðlice
æhta? Se færð to sceawienne his tun. se ðe ymbe ða eorðlican
speda singallice hogað. and ða ecan gestreon ne teolað;
 214.43. Sum oðer cwæð;
 214.43. Ic bohte fif getymu oxena. and ic wille faran fandian
ðæra;
 214.44. Ða fif getyma getacniað ða fif andgitu ures lichaman.
þæt sind Gesihð. Hlyst. Swæcc. Stenc. Hrepung;
 214.46. Þas fif andgitu hæfð. se ðe hal bið;
 214.46. We geseoð þurh ure eagan. and ealle ðing tocnawað;
 214.47. Ðurh ða earan we gehyrað. On ðam muðe we habbað
swæcc. and tocnawað hwæðer hit bið þe wered. ðe biter. þæt
we ðicgað;
 214.49. Þurh ða nosu we tostincað. hwæt clæne bið.
hwæt ful;
 214.50. On handum. and on eallum lichaman we habbað hrepunge.
þæt we magon gefredan hwæt bið heard hwæt hnesce. hwæt smeðe.
hwæt unsmeðe. and swa gehwæt;
 215.53. Þas andgitu sind rihtlice wiðmetene fif getymum oxena.
for ðan ðe hi beoð getwyfylde on twam hadum. þæt is on werum. and on
wifum;
 215.55. Se færð and fandað þissera fif andgita. se ðe
þurh fyrwitnysse. and unstilnysse hi aspent on unnyt;
 215.57. Hefigtyme leahter. is ungefoh fyrwitnys;
 215.57. Ac we sceolon awendan urne lec. fram yfelre gesihðe;
 215.58. Urne hlyst fram yfelre spræce;
 215.59. Urne swæcc. fram unalyfedum ðigenum;
 215.59. Ure nosa. fram derigendlicum stencum;
 215.60. Ure handa and ealne lichaman. fram fullicum . and
leahterlicum hrepungum. gif we willað becuman to ðam estum þæs ecan
gereordes;
 215.63. Hi bædon ðone bydel. þæt he hi beladode;
 215.63. Þonne he cwyð. Ic bidde ðe þæt ðu me ladige.
and forsihð to cumenne. ðonne swegð eadmodnys on his stemne. and modignys
bið æteowod on his dæde;
 215.66. Þonne se lareow þe is godes bydel gestent sumne
ðwyrne and unrihtwisne. and hine manað to rihtwisnysse and to godes rice.
gif he ðonne cwyð on his geðance. ne mæg ic þære stiðnysse
befeolan. þe ðu me to tihst. ic eom synful man. gebide for me. hwæt
deð he ðonne buton bitt. and hine beladað;
 215.71. Se ðridda cwæð;
 215.71. Ic hæbbe nu gewifod. and for ði to ðære feorme
cuman ne mæg;
 215.72. Þurh ða wifunge sind getacnode þæs lichaman
lustas. and se ðe ungemetlice his flæsclicum lustum gehyrsumað. him
ðincð æðryt to gehyrenne ymbe ða clænnysse ðe god lufað.
oððe ymbe ða heofenlican bodunga. ðe his lustum wiðcweðað;
 216.77. Se ðeowa gecyrde ham. and sæde his hlaforde ðæra
gelaðodra forsewennysse;
 216.78. Se hlaford ða gehathyrt. cwæð to his ðeowan;
 216.79. Far ardlice geond þas stræt. and wic. and gegadera
ðearfan. and alefede. blinde and healte. and gelæd hider inn;
 216.80. Þearfan sind gecwedene. and wannhale. ða ðe hi sylfe
wace taliað. and unstrange. to wiðmetennysse geðungenra halgena;
 216.82. Þa sind blinde. þe þæt leoht ðæs larlican
andgites nabbað;
 216.83. Þa beoð healte. ðe rihtne gang on godum weorcum
nabbað;
 216.84. Soðlice ða gelaðedan þe cuman noldon wæron
synfulle. and ðas ðearfan þe ðær cumað sindon eac synfulle. ac
ðam modigan synfullan beoð foresewene. and ða eadmodan synfullan beoð
gecorene;
 216.87. Ða gecyst god þe middaneard forsihð. swa swa paulus
se apostol cwæð;
 216.89. God gecyst ða untruman þises middaneardes. þæt he
ða strangan gescynde;
 216.90. Þearfan and wannhale. blinde. and healte. beoð
gelaðode to godes gereorde. and hi cumað. for ðan ðe gehwilce untrume.
and forsewenlice on ðisum middanearde. swa miccle hraðor godes stemne
gehyrað. swa micclum swa hi lytle lustfullunge on ðisum life habbað;
 216.95. Se ðeowa cwæð;
 216.95. Hlaford. hit is gedon swa ðu hete. and her gyt is rymet
æmtig;
 216.96. Micel menigu geðeah gode of iudeiscre ðeode. fram
ealdum dagum oð cristes tocyme. heahfæderas and witegan. ac ða gyt
wæs ure rymet æmtig. we ðe of eallum middanearde to ðære feorme
cumað. be ðan cwæð se hlaford to ðan ðeowan;
 216.100. Far nu geond wegas and hegas. and nyd hi inn to farenne.
þæt min hus beo gefylled;
 216.101. Ær he het faran to strætum. and to wicum.
getacnigende þæt iudea folc. þe ðurh cyððe þære ealdan .æ.
on gehendnysse wæron;
 216.103. Nu he het faran to wegum and to hegum. getacnigende
þæt wilde folc. ðe he gegaderode of eallum middanearde;
 216.105. Sume sind gelaðode. and forhogiað to cumenne. sume
sind gelaðode and cumað. sume sind geneadode þæt hi cumað;
 216.107. Se bið geneadod to cumenne. se ðe ðurh ungelimpum
þissere worulde oððe þurh untrumnysse bið ætbroden his lustum. and
idelnyssum andwerdes lifes. and ðurh godes gife bið onbryrd to ðan ecan
life;
 217.111. Se hiredes ealdor cwæð;
 217.111. Ic secge eow to soðan þæt nan ðæra wera ðe
gelaðode cuman noldon. ne onbirigð mines gereordes;
 217.113. Efne god gelaðað us þurh hine sylfne. he gelaðað
þurh englas. ðurh heahfæderas. þurh witegan. ðurh apostolas. þurh
lareowas dæghwomlice;
 217.115. He gelaðað us forwel oft þurh wundrum. hwilon ðurh
swinglum. hwilon ðurh gesundfulnysse þises lifes. hwilon ðurh
ungelimpum;
 217.117. Ne forseo nan man godes stemne. and his gearcunge. þy
læs ðe he hine nu beladige. and eft wylle þonne he ne mæg;
 217.119. Gehyrað hu godes wisdom clypode þurh ðone snoteran
SALOMON;
 217.120. Þonne hi clypiað to me. and ic hi ne gehyre;
 217.121. Hi arisað on ærnemerigen. ac hi ne gemetað me;
 217.123. Ðis godspell is nu scortlice getrahtnod. uton biddan
ðone ælmihtigan drihten. þæt he us gebringe to his ecan gebeorscipe.
se ðe þurh his tocyme us ðær to gelaðode:

END_TEXT
START_TEXT

ÆCHom II, 27
B1.2.30.
Third Sunday after Pentecost: alia narratio: Godden 1979, 217-20.



 217.126. <foreign> ALIA NARRATIO DE EUANGELII TEXTU.</foreign> Mine gebroðru we
wyllað eow gereccan sume cristes wundra. to getrymmincge eoweres geleafan;
 217.128. We sind gecnæwe þæt we hit forgymeleasodon on
ðam dæge þe mann þæt godspel rædde. ac hit mæg eow nu
fremian. swa micclum swa hit ða mihte;
 217.131. Ure drihten astah on scip. and him filigdon his
leorningcnihtas;
 217.132. Efne ða færlice aras micel styrung. and hreohnys on
ðære sæ. swa þæt þæt scip wearð mid yðum oferðeht;
 218.133. Se wind him stod ongean mid ormætum blæde. and se
hælend wearð on slæpe on ðam steorsetle;
 218.135. Þa genealæhton his leorningcnihtas. and hine awrehton
þus cweðende;
 218.136. Drihten gehelp ure. we losiað;
 218.136. He andwyrde. Eala ge lytles geleafan. To hwi sind ge
afyrhte? He aras ða and ðiwde þone wind. and ða sæ. and het hi
stille beon;
 218.139. Hwæt þa sona wearð geworden micel smiltnyss on
ðære sæ. swa þæt ða reðran micclum wundrigende cwædon;
 218.140. Hwæt la. hwilc is ðes. þæt ægðer ge windas.
ge sæ. him gehyrsumiað;
 218.142. Se hælend geswutelode mid ðam slæpe his soðan
menniscnysse. and mid þam wundre his godcundan mægenðrymnysse;
 218.144. He slep swa swa soð man. and he ða yðigendan sæ
mid anre hæse gestilde swa swa ælmihtig scyppend. þe ær gesette
ðære sæ gemæru. þæt heo nateshwon ne mot middaneard ofergan;
 218.147. Hi ða oferreowon ðone brym. and gelendon. on ðam
lande þe is gehaten Gerasenorum;
 218.148. Efne ða ða hi upeodon. arn an wod man togeanes ðam
hælende; se hæfde wununge on hæðenum byrgenum. and hine ne mihte nan
man mid racenteagum. ne mid fotcopsum gehæftan. for ðan þe he eaðelice
tobræc ða isenan racenteagan. and ða fotcopsas ealle tocwysde;
 218.152. He wunode on dunum dæges and nihtes. and on byrgenum.
hrymende. and beatende hine sylfne mid stanum. and nan man ne mihte ðæs
weges faran;
 218.155. He arn ða to ðam hælende ða ða he hine geseah.
and feoll to his fotum. mid micelre stemne clypigende;
 218.156. Eala ðu hælend þæs hehstan godes sunu. Ic ðe
halsige þæt ðu me ne tintregie;
 218.158. Se hælend him cwæð to;
 218.158. Þu unclæna gast. gewit of ðam menn;
 218.159. And he hine befran hwæt his nama wære;
 218.159. Þa andwyrde se unclæna gast þurh ðæs wodan
muð. and cwæð;
 218.160. Min nama is eorod. for ðan ðe we her manega sind. and
bæd hine ða micclum þæt he hine of ðam earde ne adræfde;
 218.162. Ða stod þær onemm ða dune micel heord swyna. and
ða deoflo bædon þæt hi moston into ðam swynum;
 219.164. Þa geðafode se hælend þæt ðam deoflum; and
hi gewiton of ðam men. into ðam swynum;
 219.166. Þa swyn ða ealle endemes scuton into ðære sæ.
sume twa ðusend and ðær adruncon þurh ðone deofellican scyfe;
 219.167. Þa swanas flugon afyrhte to ðære byrig. and cyddon
be ðam swynum. and be ðam wittseocan men;
 219.169. Ða comon ða ceastergewaran sona to ðam hælende.
and gesawon ðone wodan wel gescrydne. and gewittiges modes. se ðe ær
awedde;
 219.171. Þa gewende crist to scipe. and se gewittseoca hine
bæd þæt he moste mid him;
 219.172. Drihten him andwyrde. far ðe ham to ðinum. and cyð
hu micele mihte drihten on ðe geworhte. and hu he ðe gemiltsode;
 219.174. He ða ferde swiðe bodigende drihtnes wundra. and men
ðæs wundrodon;
 219.177. An eorod is on bocum geteald to six ðusendum. and swa
fela awyrigedra gasta wæron ðam anum men getenge. oð þæt se
mildheorta drihten. to ðam lande reow. and hine ahredde;
 219.179. Þa deoflu oncneowon urne drihten crist. and þæt
iudeisce folc hine dwollice wiðsoc. and sind for ði wyrsan ðonne ða
awyrigedan deoflu. þe feollon to his fotum. mid fyrhte fornumene;
 219.182. Ne dorston ða deoflu. ða ða hi adræfde wæron
into ðam swynum. gif he him ne sealde leafe. ne into nanum men. for ðan
ðe se metoda drihten. ure gecynd hæfde. on him sylfum genumen;
 219.186. Ða swyn hi gecuron. for ðam sweartum hiwe. and for
ðære fulnysse. fenlices adelan;
 219.187. Se man ðe hæfð swynes ðeawas. and wyle hine
aðwean. mid wope fram synnum. and eft hine befylan. fullice mid leahtrum. swa
swa swyn deð. ðe cyrð to meoxe. æfter his ðweale. þeawleas nyten.
þonne bið he betæht. þam atelicum deoflum. for his fulum dædum.
þe he fyrnlice geedlæhð;
 219.192. Se ðe oft gegremað. god þurh leahtrum. and æfre
geedlæhð. his yfelan dæda. he bið swyne gelic. and forscyldgod wið
god;
 219.194. Uton we herian. urne drihten symle. on his micclum
wundrum. and us miltsunge biddan. and yfel forlætan. and eft ne
geedlæcan. þæt we moton ætwindan. ðam wælhreawum deoflum. and
gode geðeon. þurh godre gehealtsumnysse;
 220.197. Þam sy wuldor and wurðmynt. A to worulde. amen:

END_TEXT
START_TEXT

ÆCHom II, 28
B1.2.31.
Peter and Paul: Godden 1979, 221-9.



 221.1. <foreign> IN FESTIUITATE SANCTI PETRI APOSTOLI. 3. KALENDAS IULII.</foreign>
LUCAS se godspellere us sæde on ðissere pistol rædinge. þæt
Herodes cyning wolde æfter cristes upstige to heofenum geswencan sume of
ðære gelaðunge. and sende werod ymbe þæt;
 221.4. Þa ofsloh he IACOBUM. IOHANNES broðor þæs
godspelleres. and geseah þæt hit gelicode þam iudeiscum. and wolde
gelæccan Petrum;
 221.6. He ða hine gefeng. and on cwearterne gebrohte. and
betæhte hine on ðam hæfte sixtyne cempum to healdenne;
 221.7. Hit wæs ða eastertid. and for ði he elcode his
sleges;
 221.8. Petrus ða wæs gehæft on ðam cwearterne. and eal
seo geleaffulle gelaðung buton toforlætennysse him fore bædon;
 221.10. Þa læg petrus on ðære nihte þe herodes wolde
hine on merigen forð lædan betwux twam cempum slapende. mid twam
racenteagum getiged. and ða weardas heoldon þæs cwearternes duru swa swa
him geboden wæs;
 221.14. Efne ða com godes engel scinende. and þæt blinde
cweartern eal mid leohte afylde;
 221.15. He cnyste ða petres sidan. and cwæð;
 221.16. Aris hraðe. and ða racenteagan feollon ðærrihte of
petres handum;
 221.17. Se engel cwæð;
 221.17. Begyrd þe. and sceo ðe. and filig me;
 221.18. Petrus ða him filigde. and ðuhte him swilce hit swefen
wære;
 221.19. Hi ða ofereodon ða twa weardsetl. oð þæt hi
becomon to ðam isenan geate. and þæt tosprang þærrihte him
togeanes;
 221.20. Hi eodon forð. oð þæt hi comon to anre wic. and se
engel him gewat fram;
 222.22. Petrus ða beðohte hine sylfne and cwæð;
 222.22. Nu ic wat to soðan þæt drihten asende his engel. and
me ahredde fram herodes handum. and fram ælcere anbidunge Iudeisces folces;
 222.26. He becom ða to his geferum. and cnucode æt ðære
dura;
 222.26. Him arn to sum mæden þæs geleaffullan weredes. hire
nama wæs geciged Rode. and ða ða heo oncneow petres stemne. ne mihte for
ðære blisse ða duru geopenian. ac cyrde ongean sæde þæt petrus
þær stode;
 222.30. Þa geleaffullan cwædon þæt hit nære petrus. ac
wære his engel;
 222.31. Petrus cnucode forð. oð þæt hi hine inn leton. and
micclum his wundrodon;
 222.32. He rehte ða him. hu god hine ahredde þurh his engel of
ðam cwearterne. and cwæð;
 222.34. Cyðað þis Iacobe. and urum gebroðrum. and eode ða
to sumere oðre stowe;
 222.35. Hwæt ða on merigen wearð micel styrung betwux ðam
cempum. þe hine healdan sceoldon. and herodes gewende to cesaream. and
ðær hæfde gemot wið tirum. and sidoniscum;
 222.38. Ða mid þam ðe he swiðost motode on his domsetle
sittende mid cynelicum reafe gescryd. þa stop him to godes engel and hine
ofsloh. for ðan ðe he ne sealde gode nænne wurðmynt. and he
ðærrihte mid wyrmum fornumen. gewat of life;
 222.42. Þry herodes we rædað on bocum. An wæs se ðe
ða cild acwellan het on cristes acennednysse;
 222.43. Oðer wæs his sunu. se ðe Iohannes þone fulluhtere
beheafdian het. and geðwærlæhte wið pilate. æt ures drihtnes
ðrowunge;
 222.45. Þridda is ðes herodes ðe we nu embe reccað. hi
ealle ðry forferdon. and eac pilatus wearð swa micclum geangsumod. þæt
he hine sylfne acwealde. swa swa seo boc ecclesiastica historia recð;
 222.48. Eow læwedum mannum mæg ðeos anfealde racu to
trymminge. þeah ðe ge ða digelnysse ðæron ne cunnon;
 222.50. Næs swa ðeah ðis gedon on ðisum andwerdan dæge.
ac we hit healdað on ðære nihte. þe ge hatað hlafmæsse;
 223.53. <foreign> ITEM DE SANCTO PETRO.</foreign> Matheus se godspellere awrat on
cristes bec. hu se halga petrus eode uppon ðære sæ mid criste þus
cweðende;
 223.55. <foreign>Iussit IESUS discipulos suos ascendere in nauiculam. et
precedere eum trans fretum. donec dimmiteret turbas; ET RELIQUA;</foreign> Se hælend
wæs gebysgod betwux micelre menigu on anum westene. þa het he his
leorningcnihtas faran to scipe. and oferrowan ðone brym. oð þæt he
ða menigu forlætan mihte;
 223.60. He ða æt nextan forlet þæt folc. and astah ana up
to anre dune. wolde hine gebiddan. and abad þær ana oð æfen;
 223.62. Þa aras wiðerræde wind ongan his leorningcnihta
rewette. and þæt scip wearð getorfod mid yðum on middan þære
sæ;
 223.65. Ða on ðære feorðan wæccan þære nihte
þæt is wið hancred. com se hælend gangende upon ðære sæ;
 223.66. Hi hine gesawon gangende upon ðære sæ. and wurdon
astyrede. cweðende þæt hit sum gedwimor wære. and hrymdon swiðe
afyrhte;
 223.68. Se hælend þærrihte hi gespræc. and cwæð;
 223.69. Habbað eow truwan. Ic hit eom. ne beo ge ofdrædde;
 223.70. Þa andwyrde petrus and cwæð;
 223.71. Drihten gif ðu hit sy. hat me gan to ðe upon ðam
wætere;
 223.72. Drihten cwæð;
 223.72. Cum to me;
 223.72. Þa astah petrus of ðam scipe. and eode to ðan
hælende;
 223.73. Mid ðam ða geseah he ðone strangan wind. and ongann
to forhtigenne. Þa deaf he. and clypode to ðam hælende;
 223.75. Drihten. help min;
 223.75. Se hælend ðærrihte astrehte his hand. and
gelæhte petrum and cwæð;
 223.76. Þu lytles geleafan hwi twymode þe? Drihten ða astah
into ðam scipe. and petrus samod. and se wind sona gestilde;
 223.78. Soðlice ða scipmen comon to drihtne. and feollon to his
fotum þus cweðende;
 223.79. To soðan. þu eart godes sunu;
 223.80. Hi ða reowon oð þæt hi comon to ðam lande
Genesar;
 223.81. Hwæt ða þæt landfolc geaxodon his tocyme. and
sendon geond ealne ðone eard. and brohton him to ealle hyra untruman. and
hine georne bædon þæt hi huru moston hreppan his reafes fnædu;
 223.84. Se hælend þæt geðafode. and swa fela swa his reaf
hrepodon. wurdon ðærrihte gehælede;
 224.86. Se mæra Augustinus us onwreah þissere rædinge
andgit. and cwæð þæt seo sæ getacnode þas andwerdan woruld. þe
is swiðe yðigende for mislicum styrungum. and costnungum;
 224.89. On ðære sæ swuncon cristes leorningcnihtas on
nihtlicum rewette. for ðan ðe godes gelaðung swincð on ðissere
worulde styrungum. and hreohnyssum. hwilwendlice. oð þæt heo becume to
staðelfæstnysse þæra lybbendra eorðan;
 224.92. Crist ana astah up to ðære dune. þæt he hine
gebæde;
 224.93. Seo heage dun getacnað þære heofenan heahnysse. to
ðære astah se hælend ana. swa swa þæt godspel segð;
 224.95. <foreign> Nemo ascendit in celum. nisi qui de celo descendit.
filius hominis qui est in celo;</foreign> Þæt is on englisc. Nan man ne astihð to
heofenum. buton se ðe of heofenum astah. mannes bearn se ðe is on
heofenum;
 224.98. Ðis fers is swiðe deoplic eow to understandenne;
 224.99. Crist is ana mannes bearn. anes mannes. and na twegra.
mædenes. and na weres;
 224.100. He wæs on eorðan wunigende þa ða he ðis
cwæð. and his lichama ne com ða gyt to heofenan rice. and swa ðeah he
cwæð mannes bearn þe of heofenum astah. and on heofenum is;
 224.103. Ne astah his menniscnys of heofenum. ne ða gyt to
heofenum ne com. ða ða he ðis gecwæð;
 224.105. Ac he cwæð þis unleaslice. for ðære soðan
annysse his hades;
 224.106. He is on twam gecyndum an crist. soð man. and soð god.
and se mannes sunu is godes sunu. and se godes sunu is mannes sunu. anes mannes
swa we ær cwædon. Marian þæs mædenes;
 224.109. Rihtlice is gecweden for ðære annysse þæt se
mannes sunu of heofenum astige. and on heofenum wære ær his upstige. for
ðan ðe he hæfde on ðære godcundnysse ðe hine underfeng. þæt
þæt he on menniscum gecynde habban ne mihte;
 224.113. Witodlice seo godcundnys þe on ðam men sticode wæs
ægðer ge on heofenum. ge on eorðan. and seo gefylde þysne earfoðan
cwyde ðurh ða annysse cristes hades;
 224.116. Gyt her is oðer cnotta. eal swa earfoðe;
 224.116. Þæt is nan man ne astihð to heofenum. buton se ðe
of heofenum astah. and crist cwæð on oðrum godspelle. þær ðær
ic sylf beo. þær bið min ðen;
 225.119. Witodlice cristes ðenas þæt sind Apostolas. and
martyras. andeteras. and halige fæmnan becomon to heofenan rice swa swa he
sylf cwæð. and ealle ða þe ðurh clænre drohtnunge and godum
geearnungum criste ðeniað. becumað untwylice to his rice;
 225.123. He is ealra geleaffulra manna heafod. and we sind his
lyma. swa swa se apostol paulus cwæð. Ge sind criste lichama. and his
lyma;
 225.125. Þæt heafod ana astah mid his lymum. and eft on domes
dæge þonne he us gegaderað and ahefð to heofenum. he astihð swa
ðeah ana. for ðan ðe þæt heafod mid his lichaman is an crist;
 225.128. <foreign>Augustinus dixit. quod christus etiam in die iudicii
solus ascendit in celum. quamuis sua membra secum eleuet. quia caput cum
corpore suo unus est christus;</foreign> He astah ana up to ðære dune hine to
gebiddenne. for ðan ðe he astah to heofenum þæt he wolde us ðingian
to his ælmihtigan fæder. and swa ðeah ða hwile ðe he for us gebitt
on ðære heannysse. swincð þæt scip þæt is seo gelaðung. on
ðam deopum yðum þyssere worulde;
 225.135. Seo gelaðung mæg beon gedrefed on ðam sælicum
yðum ðyssere worulde. ac heo ne mæg beon gesenced. for ðan ðe crist
for hi gebitt;
 225.137. Þeah þeos woruld wede. and windige ehtnysse astyrige
ongean cristes gelaðunge. ne bið heo swa ðeah besenced;
 225.139. Drihten com to his leorningcnihtum þær ðær hi on
rewette gedrefede wæron. on ðære feorðan wæccan;
 225.141. An wæcce hæfð þreo tida. feower wæccan
gefyllað twelf tida. swa fela tida hæfð seo niht;
 225.142. He com ða on ðære nihte geendunge. and he cymð on
ende þyssere worulde. geendodre nihte unrihtwisnysse. to demenne cucum and
deadum;
 225.144. He com nu wunderlice. gangende uppon ðære sæ;
 225.145. Þa yða arison. ac he hi oftræd;
 225.146. Se brym hwoðerode under his fotswaðum. ac swa ðeah
he hine bær. wolde he. nolde he;
 225.147. Þeah ðe arlease woruldmenn arison ongean us. swa
ðeah ure heafod crist oftret heora heafod. gif we us sylfe ne forwyrcað
wið hine;
 226.150. Ða ða drihten ðam scipe genealæhte. ða wurdon
hi afyrhte. wendon þæt hit sum gedwimor wære;
 226.151. Drihten cwæð him to. Habbað eow truwan. Ic hit eom.
ne beo ge ofdrædde. ne eom ic na scinnhiw. swa swa ge wenað. oncnawað
þone þe ge geseoð;
 226.154. Petrus him andwyrde;
 226.154. Drihten gif ðu hit sy. hat me gan to ðe. bufon ðam
wætere;
 226.155. Petrus wæs fyrmest on ðam werede. and cafost on
cristes lufe;
 226.156. He wolde gelome ana andwyrdan for hi ealle. swa swa he
dyde ða ða crist hi befran. hu men cwyddodon be him. and syððan axode
hi. hu cweðe ge be me;
 226.158. Þa cwæð petrus;
 226.159. Ðu eart crist. þæs lifigendan godes sunu;
 226.159. An andwyrde for manegum. for ðan ðe annys wæs on
him manegum;
 226.161. Crist cwæð to him. betwux oðrum wordum;
 226.161. Ic secge ðe þu eart petrus. and ofer ðisne stan ic
getimbrige mine cyrcan;
 226.163. <foreign> Augustinus tractauit quod petrus in figura significat
ecclesiam. quia christus petra. petrus populus christianus;</foreign> ær ðan fyrste
wæs his nama Simon. ac drihten him gesette þisne naman Petrus. þæt is
stænen. to ði þæt he hæfde getacnunge cristes gelaðunge;
 226.167. Crist is gecweden Petra. þæt is stan. and of ðam
naman is gecweden Petrus. eal cristen folc;
 226.168. Crist cwæð þu eart stænen. and ofer ðisne stan
þæt is ofer ðam geleafan þe ðu nu andettest. Ic getimbrige mine
cyrcan;
 226.170. Ofer me sylfne ic getimbrige mine cyrcan. ofer me ic
getimbrige ðe. na me ofer ðe;
 226.172. Ic eom seo trumnyss ðe ðe healdan sceal. and ealle
ða getimbrunge cristenre gelaðunge;
 226.174. Nu berð petrus þæt hiw oððe getacnunge
þære halgan gelaðunge. on ðære he is ealdor under criste. and mid
his gange getacnode ægðer ge ða strangan. ge ða unstrangan. on godes
folce;
 226.177. Cristes gelaðung hæfð on hire ægðer ge trume
ge untrume;
 226.178. Heo ne mæg beon buton strangum. ne buton unstrangum;
 226.179. Þa ða petrus caflice stop upon ðam sælicum
yðum. þa getacnode he ða strangan;
 226.180. Eft ða ða him twynode. and be sumon dæle deaf. ða
getacnode he ða unstrangan;
 226.181. Hwæt sind ða strangan. hwæt ða unstrangan? ða
beoð strange and trume. ðe þurh geleafan and godum geearnungum wel
ðeonde beoð;
 227.184. Ða sind unstrange. þe slawe beoð to godum weorcum;
 227.184. Be ðam cwæð paulus se apostol;
 227.185. We strange sceolon beran. ðæra unstrengra byrðene;
 227.186. On petres gange soðlice wæron getacnode swa swa we
ær sædon ægðer ge ða truman. ge ða untruman. for ðan ðe
godes gelaðung nis buton naðrum ðæra;
 227.189. Petrus cwæð. Drihten hat me gan to ðe upon ðam
wætere. þæt ic ne mæg don þurh me. ac ic mæg þurh ðe. gif
þu hætst. ðonne mæg ic;
 227.191. Drihten cwæð. Cum to me;
 227.191. And petrus þærrihte buton ælcere twynunge eode of
ðam scipe swiðe gebyld þurh drihtnes hæse. and eode upon ðam
wætere swa swa his drihten. na ðurh hine sylfne. ac ðurh ðone
ælmihtigan drihten;
 227.195. Ða geseah he færlice þone strangan wind. and begann
hine to ondrædenne. and mid þam ðe he deaf clypode to drihtne;
 227.197. Drihten. gehelp min;
 227.197. He gedyrstlæhte to ganne upon ðære sæ þurh
crist þæt he mihte ðurh god. ac him twynode swa swa men;
 227.199. Ne bið nan man trum ðurh god. buton se ðe hine
undergyt untrumne. þurh hine sylfne;
 227.200. Se ðe wile ðurh his agenum cræfte. godes rice
astigan. he sceal feallan underbæc;
 227.201. We sceolon cweðan mid ðam witegan;
 227.202. <foreign>Si dicebam motus est pes meus. misericordia tua domine
adiuuabat me;</foreign> Þæt is gif min fot aslad. drihten ðin mildheortnys
geheolp me;
 227.204. Ne forlet drihten petrum. ðeah ðe he ðurh his
twynunge bedufe. ac astrehte his hand and hine geheold. for ðan ðe hit is
awriten. ælc ðæra manna þe godes naman clypað. bið gehealden;
 227.207. Witodlice se ðe ortruwað godes mildheortnysse. se
losað;
 227.208. Drihten ðreade petrum and cwæð. þu lytles
geleafan. hwy twynode þe? Se is lytles geleafan se ðe hwæthwega
gelyfð. and hwæthwega twynað. se ðe mid ealle twynað. he is
geleafleas. and swa swa se geleafa strengra bið. swa bið þæs costneres
miht læsse;
 227.213. Mine gebroðra behealdað ðas woruld. swa swa sæ;
 227.213. We sceolon beon on ðissere worulde hreohnyssum strange
on geleafan. and eft on hire smyltnysse swiðe wære;
 228.215. Seo hreohnys is open costnung. and seo smyltnys is stulor.
and digele swica;
 228.217. Gif ðu lufast god. þonne fortretst ðu þa
woruldlican styrunga;
 228.218. Gif ðu lufast þas woruld. heo besencð þe. for
ðan ðe heo ne cann aberan hire lufigendras. ac cann bepæcan;
 228.219. Gif ðin heorte floterað on ðissere worulde gytsunge.
oððe on yfelre gewilnunge. and þu wylle hi oferswyðan. clypa to cristes
fultume;
 228.222. Ne cep ðu swa swiðe þises middaneardes stylnysse. ac
asmea ðine heortan hwæðer heo on stilnysse sy. hawa þæt se inra
wind þe ne towende;
 228.224. Micel gesælð bið þe. þæt ðu on ðinre
gesælðe ne forfare;
 228.225. Leorna þæt ðu cunne fortredan ðas woruld. trua on
crist. and gif ðu hwilon dyfst þurh woruldlicum lustfullungum. cweð to
ðinum drihtne;
 228.227. Drihten. Ic losige help min;
 228.227. Cweð ic losige. ðy læs ðe ðu losige;
 228.228. Drihten astrecð his hand and ðe gehylt. gif ðu
anrædlice his fultumes gewilnast;
 228.230. Drihten ða ða he to lande becom. gehælde ealle ða
untruman þe him to gelædde wæron. þurh his reafes hrepunge;
 228.231. Deorwurðe wæron ða fnædu. þe swa eaðelice
þa untrumnyssa aflygdon;
 228.233. Swa swa we rædað be sumon wife. þe wæs twelf
gear geuntrumod ðurh blodes ryne. ða eode heo betwux þære menigu ðe
se hælend on ferde. and cwæð to hire sylfre;
 228.235. Gif ic huru his reafes gefnædu hreppe. ic beo sona
hal;
 228.236. Heo creap ða betwux ðam mannum bæftan þam
hælende. and forstæl hire hælu. swa þæt heo hrepode his reafes
fnædu. and hire blodes gyte sona ætstod;
 228.239. Þa cwæð se hælend;
 228.239. Hwa hrepode me? Petrus him andwyrde;
 228.240. La leof. þeos menigu ðe ofðrincð. and ðu axast
hwa ðe hrepode;
 228.241. Drihten cwæð;
 228.241. Sum man me hrepode. witodlice ic gefredde þæt
ðære hælðe miht of me eode;
 228.242. Þæt folc hine ðrang. ac þæt wif hine hrepode
synderlice mid geleafan;
 228.244. Heo geseah ða þæt hit digele næs. and feol
bifigende to ðæs hælendes foton. and sæde ætforan eallum ðam
folce hwi heo hine hrepode. and hu heo ðærrihte gehæled wearð;
 229.246. Drihten hire cwæð to;
 229.247. Dohtor. ðin geleafa þe gehælde. Gang ðe nu on
sibbe;
 229.249. We biddað nu ðone ælmihtigan drihten. þæt he
us fram synnum geclænsige. and ure sawla gehæle. and fram eallum
frecednysse ahredde. ðurh his apostola ðingrædene. Petres and Paules.
þa ðe we todæg wurðiað;
 229.252. Sy him wuldor and lof. on ealra worulda woruld. AMEN:

END_TEXT
START_TEXT

ÆCHom II, 29
B1.2.32.
Eighth Sunday after Pentecost: Godden 1979, 230-34.



 230.1. <foreign> DOMINICA 8. POST PENTECOSTEN.</foreign> <foreign> Cum multa turba esset cum
iesu nec haberent quod manducarent. ET RELIQUA;</foreign> Marcus se gospellere cwæð
on ðisum dægðerlicum godspelle. þæt on sumere tide wæs micel
menigu mid þam hælende on anum westene meteleas;
 230.4. Þa clypode se hælend his leorningcnihtas him to. and
cwæð;
 230.5. Me ofhreowð þissere menigu.for ðan þe hi nu for
ðrim dagum her min andbidodon. and nabbað hwæt hi etað;
 230.7. And gif ic hi forlæte fæstende ham gecyrran. þonne
ateoriað hi be wege. for ðan þe hi sume sindon feorran cumene;
 230.9. Ða andwyrdan his leorningcnihtas;
 230.10. Hwa mæg æfre on ðisum westene þas micclan menigu
mid hlafum gefyllan? He befran hi. Hwæt hæbbe ge hlafa? Hi sædon.
Seofan;
 230.12. Þa het se hælend þa menigu sittan. and genam ða
seofan hlafas. Bletsode. Tobræc. Sealde his leorningcnihtum. and het beran
þam folce;
 230.14. Hi hæfdon eac ane feawa fixa. þa he bletsode. and het
todælan;
 230.15. Hi gereordodon hi ða. and wurdon gefyllede. and man
gegadorode of ðære lafe. seofan spyrtan fulle;
 230.17. Ðær wæron soðlice feower ðusend manna æt
ðam gereorde. buton wifum and cildum;
 230.19. On oðre stowe we rædað þæt se hælend
gereordode mid fif berenum hlafum. and mid twam fixum fif ðusend manna. and
ðær wæron to lafe ðæra crumena twelf wylian fulle;
 230.21. Æt ðisum gereorde wæron seofon hlafas. and feawa
fixa;
 230.22. Her wæron gereordode feower ðusend manna. and seofan
spyrtan afyllede mid þam bricum;
 231.24. On ðam ærran gereorde wæs getacnod seo dihle lar
þe stod on fif Moyses bocum. þurh ðam fif berenum hlafum. þe ða
menigu gereordodon;
 231.26. Þæra fif boca andgit geopenode se ælmihtiga lareow
crist his leorningmannum. and hi siððan oðrum. oð þæt hit to us
becom;
 231.28. Soðlice on ðisum gereorde wæs getacnod seo
soðfæstnyss and seo gifu. ðe ðurh crist gefremod wearð. on ðære
niwan gecyðnysse;
 231.30. Drihten cwæð;
 231.31. Me ofhreowð þyssere menigu. for ðan ðe hi nu for
ðrim dagum her min andbidodon. and hi nabbað hwæt hi etað;
 231.32. Ðurh his soðan menniscnysse him ofhreow ðæs folces
meteleast. and þurh his ælmihtigan godcundnysse he hi eaðelice
gereordode;
 231.35. Þæt folc anbidode ðry dagas mid ðam hælende for
hælðe heora untrumra. and nu dæghwomlice godes gecorenan mid geleafan
þære halgan ðrynnysse anbidiað. biddende heora sawla hælðe. and
heora freonda. and awendað heora geðohtas. and word. and weorc to gode;
 231.39. He cwæð gif ic hi forlæte fæstende ham gecyrran.
þonne ateoriað hi be wege;
 231.40. Drihten nolde forlætan ða menigu fæstende him fram
gecyrran. ðy læs ðe hi be wege gewæhte ateorodon. for ðan ðe he
fett ða ðe ðurh dædbote him to bugað. mid bigleofan þære halgan
lare;
 231.43. Gif he hi forlæt buton ðam godspellican fodan on heora
andgite. þonne ateoriað hi be wege ðises andwerdan lifes;
 231.46. Sume hi comon feorran;
 231.46. Sume men sindon on godes gelaðunge ðe on lytlum
ðingum wið god agylton. and siððan mid soðre dædbote to gode
gecyrdon. þyllice ne comon na feorran. for ðan ðe hi ðurh heora
unscæððignysse him gehende wæron;
 231.50. Sume sindon þe æfter fyrnlicum leahtrum. sume æfter
facne and æfter leasgewitnysse. sume æfter stale. sume æfter reaflace.
sume æfter manslihte. to soðre dædbote gecyrrað. and to ðam
wynsuman geoce godes þeowdomes. þas ðyllice cumað feorran. for ðan
ðe swa hi swiðor dwelodon on ðwyrlicum dædum. swa hi swiðor fram
ðam ælmihtigan gode fyrr gewiton;
 232.55. Him bið swa ðeah foda forgifen. for ðan þe ðam
gecyrredum synfullan bið gegearcod mete ðære halgan lare. þæt hi
geedniwian magon on gode ða mægenu. þe hi on leahtrum forluron;
 232.58. Eac ða ðe of iudeiscum folce on crist gelyfdon. comon
him nean to. for ðan ðe hi wæron be him gelærede. þurh ða ealdan
.æ. and ðæra witegena cwydum;
 232.61. Þa soðlice ðe gelyfdon on crist of hæðenum
folce. ða comon him feorran to. for ðan ðe hi næron ðurh nanre
boclicere lare be his geleafan gemanode;
 232.64. Ðas seofon hlafas æt þisum gereorde sind gesette on
geryne ðære niwan gecyðnysse. for ðære seofonfealdan gife þæs
halgan gastes. þe godes gecorenum bið onwrigen. and forgifen;
 232.66. Þa seofonfealdan gife we sædon eow hwilon ær. and
gyt wyllað;
 232.68. An is se halga gast þe sylð gecorenum mannum ða
seofonfealdan gife. þæt is wisdom. and andgit. ræd. and strengð.
ingehyd. and arfæstnys. godes ege is seo seofoðe;
 232.70. Se ðe þissera gifa orhlyte eallunge bið. næfð he
gemanan mid godes gecorenum;
 232.72. Æt ðam ærran gereorde sæt seo menigu uppon ðam
gærse. and on ðisum gereorde nis þæs gærses nan gemynd. ac crist
hi het sittan uppon þære eorðan. for ðan ðe us is beboden ðurh
gewrite ðære ealdan .æ. ofsittan and fortredan ða gewilnigendlican
lustas. and on ðære niwan gecyðnysse us is beboden þæt we sceolon
forlætan þas eorðan. and ða hwilwendlican æhta. gif we willað
fulfremede beon;
 232.78. Þis is swa ðeah feawra manna dæd. þæt hi ealle
eorðlice ðing sæmninga forlætan magon;
 232.79. Se ðe eallunge ða eorðlican gestreon forlætan ne
mæg. forlæte hi swa ðeah mid his geðance swa þæt he ne besette
his hiht on ðam ateorigendlicum spedum. ac on ðam ælmihtigan drihtne.
and fremige hafenleasum mid his hæfene;
 233.83. We rædað on cristes bec. þæt sum welig mann com
to ðan hælende. and feoll to his fotum ðus cweðende;
 233.85. Eala ðu goda lareow. hwæt sceal ic don. þæt ic
hæbbe þæt ece lif;
 233.86. Drihten him andwyrde;
 233.86. Gif ðu wylt becuman to ðan ecan life. heald þas
bebodu. ne ofslih ðu mann. ne unrihthæm ðu. ne stala ðu. ne beo ðu
leas gewita. arwurða þinne fæder. and ðine modor. and lufa ðinne
nextan. swa swa ðe sylfne;
 233.90. Ða andwyrde se rica and cwæð;
 233.90. Ealle ðas ðing ic heold symle. fram minum
geogoðhade;
 233.91. Him andwyrde eft se hælend. and cwæð;
 233.92. Anes ðinges ðe is wana. far nu and beceapa wið feo
ealle ðine æhta. and dæl ðearfum. and þu hæfst ðonne þinne
goldhord on heofenan rice. and cum. and filig me;
 233.95. Þis is swa we ær cwædon feawra manna dæd. and
swa ðeah fulfremeda;
 233.97. Drihten ðancode ær ðan ðe he ða hlafas
tobræce. swuteligende hu micclum he blissað for mancynnes hælu. and us
mid ðan tihte þæt we sceolon him ðancian. swa oft swa we urne lichaman
mid eorðlicum bigleofan. oððe ure sawle mid halwendre lare gereordiað;
 233.101. Se hælend ða tobræc ða hlafas. and sealde his
leornerum. þæt hi hit ðam folce dælan scoldon. for ðan ðe he ða
gastlican lare him forgeaf. þæt hi hi dældon eallum geleaffullum
ðeodum;
 233.104. Be ðam gedale cwæð sum witega. oðrum andgite;
 233.105. <foreign> Paruuli petierunt panem. nec erat qui frangeret eis;</foreign>
Þæt is on urum gereorde. ða lytlan cild bædon him hlafes. ac þær
næs nan mann. ðe þone hlaf him betwynan tobræce;
 233.107. Þæt is. þa ungelæredan sohton ðone bigleofan
godes wordes. ac hi næfdon ðone lareow. ðe him cuðe þa digelan lare
geopenian. and hi to soðfæstnysse wege geweman;
 233.110. Hlaf is ðæs lichaman bigleofa. and lar is ðære
sawle foda;
 233.111. Þa fixas on ðisum gereorde. getacnodon ða lareowas
ðe ða larlican bec awriton. be dihte þæs halgan gastes;
 234.114. Þæt folc æt. and hi wurdon ealle gefyllede;
 234.114. Ða gereordiað of drihtnes hlafum. and beoð
gefyllede. þa ðe his lare gehyrað. and ðurh ða hi sylfe
gerihtlæcað. for ðan þe seo lar bið on ydel gehyred. buton heo beo
to weorcum awend;
 234.117. Þeah ðe þe man bere mete toforan. hwonlice ðe
fremað þæt ðu hine geseo. buton ðu his onbirige;
 234.119. Swa eac ðe ne fremað þeah ðe ðu þa halgan lare
gehyre. buton ðu hi to godum weorcum awende;
 234.121. Of ðære lafe wæron gefyllede seofan spyrtan;
 234.121. Þa seofan spyrtan habbað þa ylcan getacnunge. þe
ða seofon hlafas hæfdon;
 234.123. Spyrte bið swa swa ge sylfe witon of rixum gebroden.
oððe of palmtwygum;
 234.124. Rixe weaxst gewunelice on wæterigum stowum. and se palm
is sigebeacen. and godes gecorenum gedafenað þæt hi heora heortan
wyrtruman on ðam liflicum wylle þæt is god gelogian. þy læs ðe hi
forsearian fram his ecan lufe. and hi sceolon mid sige þæs gastlican
gecampes to him eft gecyrron. þe hi to ðam gefeohte ær asende;
 234.129. Se ðe wile campian ongean ðam reðan deofle mid
fæstum geleafan. and gastlicum wæpnum. he begyt sige ðurh godes fylste.
and se ðe feohtan ne dear mid godes gewæpnunge ongean ðone
ungesewenlican feond. he bið þonne mid ðam deofellicum bendum gewyld. and
to tintregum gelædd;
 234.134. Þær wæron gereordode feower þusend manna;
 234.135. Mid ðan feowerfealdum getele wæs getacnod. seo
feowerfealde cristes boc. þe ða geleaffullan þurh hire lare
dæghwomlice gereordað;
 234.138. Mine gebroðra ne ðince eow to hefigtyme. þæt ge
ðas godspellican lare gehyron;
 234.139. We aweriað us mid þære segene. aweriað eow mid
þære lare fremminge. þæt we ealle habban moton ða mede þe mannes
eage ne geseah. ne eare ne gehyrde. ne on mannes heortan ne astah. þa ðe
god gearcað ðam eallum þe hine lufiað. Se ðe leofað and rixað on
ealra worulda woruld. amen:

END_TEXT
START_TEXT

ÆCHom II, 30
B1.2.33.
Ninth Sunday after Pentecost: Godden 1979, 235-40.



 235.1. <foreign> DOMINICA. NONA. POST PENTECOSTEN.</foreign> <foreign> Adtendite a falsis
prophetis qui ueniunt ad uos. ET RELIQUA;</foreign> Drihten cwæð to his
leorningcnihtum. Behealdað eow wið leasum witegum. þe to eow cumað on
sceapa hiwum. hi soðlice syndon wiðinnan reafigende wulfas. ge oncnawað
hi be heora wæstmum;
 235.5. Hwa gaderað æfre winberian of ðornum. oþþe
ficæppla of bremelum? ælc god treow wyrcð gode wæstmas. and yfel
treow wyrcð yfele wæstmas;
 235.7. Ne mæg þæt gode treow wyrcan yfele wæstmas. ne
þæt yfele treow gode wæstmas;
 235.9. Ælc treow þe ne wyrcð godne wæstm bið forcorfen.
and on fyre aworpen;
 235.10. Witodlice ge oncnawað hi. be heora wæstmum;
 235.11. Ne færð into heofenan rice ælc ðære þe
cweð to me. Drihten drihten. ac se ðe wyrcð mines fæder willan þe on
heofonum is. se færð into heofenan rice;
 235.14. Þis godspel is nu anfealdlice gesæd;
 235.14. Ða leasan witegan þe crist foresæde his
leorningcnihtum. wæron gedwolmen. on halgum hiwe drohtniende. and woldon
awendan þone soðan geleafan þe god sylf tæhte of ðam rihtan regole
to heora gedwyldum. and setton lease bec ongean ðam soðum geleafan. to
bepæcenne ða unscæððigan cristenan;
 235.19. Nu sind oðre lease witegan. þæt sind ealle ðe on
halgum hiwe yfele weorc begað. and hiwiað hi wiðutan mid eawfæstum
ðeawum. and wiðinnan sind geættrode mid arleasnysse;
 236.22. Be swilcum cwæð se hælend on oðre stowe;
 236.23. Ge rihtwisiað eow ætforan mannum. and god cann eowere
heortan;
 236.24. Eft he cwæð. Wa eow hiwerum. ge sind gelice. gemettum
ofergeweorcum. þe beoð wiðutan wlitige mannum æteowode. and seo byrgen
ðeah bið afylled mid deadum banum. and forrotodnysse;
 236.27. Swa sind ge eac æteowode wiðutan rihtwise on manna
gesihðum. and ge sind wiðinnan afyllede mid hiwunge and unrihtwisnysse;
 236.30. Drihten cwæð. behealdað eow wið leasum witegum.
swilce he cwæde warniað eow wið swilcum licceterum. for ðan ðe hi ne
sind na scep. ac sind wulfas on sceapa hiwum;
 236.32. Hi sind wiðutan eawfæste. ac hi sind wiðinnan buton
soðfæstnysse. cristenra manna ehteras. and reaferas. swa swa reðe
wulfas;
 236.35. Ge oncnawað hi. be heora wæstmum;
 236.35. Ne behealde ge heora nebwlite. ne gyme ge heora
eawfæstum gyrlum. ne hlyste ge heora geswæsan lyffetunge. ac behealdað
heora weorc;
 236.37. Hi mærsiað godes halgan mid heora muðe. ac hi
wiðcweðað godes halgum mid heora þwyrlicum dædum;
 236.39. Hi ofsettað þa geleaffullan. and ðeah ðe hi god mid
wordum ne tælon. hi tælað hine swa ðeah mid yfelum ðeawum;
 236.42. Hwa gaderað æfre winberian of ðornum. oþþe
ficæppla of bremelum? Hwa mæg æfre of leahterfullum mannum oððe of
ðwyrum ænige godnysse gegaderian? Be ðisum ðornum and bremelum
cwæð se ælmihtiga god to adame æfter ðan ðe he of ðan
forbodenan treowe ðigde;
 236.46. Seo eorðe þe is awyriged on ðinum weorce. agifð
þe ðornas and bremelas;
 236.47. Ælc god treow wyrcð gode wæstmas. and yfel treow
wyrcð yfele wæstmas;
 236.48. Ne mænde ure drihten mid þisum wordum ða treowa þe
on æppeltune wexað. þa ðe sind liflease. sawullease. and andgitlease.
ac þurh heora hiw he gebicnode þa gesceadwisan men ðe andgit habbað.
and be agenum willan wyrcað swa god swa yfel;
 236.52. God bið þæt treow ðe godne wæstm
forðbrincð. yfel bið þæt ðe unwæstmbære stent. wyrse bið
þæt ðe yfelne wæstm byrð. and se man bið herigendlic ðe mid
godum weorcum hine sylfne bysgað. and oðrum gebysnað;
 237.56. Se bið unherigendlic. ðe unnyt leofað;
 237.57. Se bið cwealmbære and twyfealdlice dead. swa swa se
apostol cwæð. se ðe on godnysse unwæstmbære bið. and on
yfelnysse æfre growende and wæstmbære;
 237.60. Ne mæg þæt gode treow wyrcan yfele wæstmas. ne
þæt yfele treow gode wæstmas;
 237.61. Ne cwæð se hælend þæt se yfela ne mihte
gecyrran. and beon god. ac swa lange swa he yfel bið. ne mæg he wyrcan
godne wæstm;
 237.63. Ærest sceal se mann hine sylfne awendan fram yfele.
þæt his weorc magon beon awende;
 237.64. Soðlice gif se mann þurhwunað yfel. ne mæg he
habban gode weorc;
 237.65. And gif se goda man ðurhwunað on his godnysse. ne
mæg he yfele wæstmas forðbringan;
 237.67. For ði sette god lare and het læran ða
ungelæredan. þæt men sceolon yfel forlætan. and to gode gebugan. and
on godnysse ðurhwunian;
 237.70. Ælc treow ðe ne wyrcð godne wæstm bið
forcorfen. and on fyre aworpen;
 237.71. Be ðisum cyrfe spræc se hælend on oðre stowe
ðurh bigspel. þus cweðende;
 237.72. Sum hiredes hlaford hæfde aplantod an fictreow binnon
his wingearde. and com æfter fyrste to ðam treowe. sohte wæstm
ðæron. and nænne ne gemette;
 237.75. He cwæð ða to þæs wingeardes biggengan;
 237.75. Efne nu ðreo gear ic sohte wæstm on ðisum fictreowe.
and nænne ne funde;
 237.77. Forceorf hit. to hwi hremð hit ðisne stede? Se biggenga
him andwyrde;
 237.78. Hlaford. Læt hit standan gearlanges. oð þæt ic
hit bedelfe. and mid meoxe bewurpe. and hit witodlice wæstm wyrcð;
 237.80. Gif hit ðonne beran nele. ðu cymst and forcyrfst hit;
 237.80. Þa ðreo gear getacnodon ðry timan. ðissere
worulde;
 237.82. <foreign> Ante legem. Sub lege. Sub gratia;</foreign> Þæt is. ær
.æ. under .æ. under godes gife;
 237.83. Se tima is agan þe wæs ær moyses .æ. and se tima
is agan ðe wæs under moyses .æ. se tima stent gyt ðe is under godes
gife. þæt is fram cristes tocyme on menniscnysse. oð þyssere worulde
geendunge;
 237.86. On ðisum ðrym timan andbidað god mancynnes rihtinge.
and gode wæstmas;
 238.87. Hwæs bið þæt unwæstmbære treow wyrðe
æfter ðisum þrim timum. buton scearpre æxe;
 238.89. Se biggenga bæd þam treowe fyrst æt ðam hlaforde.
swa swa se apostol paulus cwæð;
 238.90. Ic bige mine cneowu to ðam ælmihtigan fæder for
eow. þæt ge beon on soðre lufe gewyrtrumode. þæt ge magon underfon
mid eallum halgum hwæt sy bradnyss. langnyss. heahnyss. and deopnys. on
godes gesetnyssum. and tocnawan eac ða oferstigendan soðan lufe. drihtnes
cristes. þæt ge beon gefyllede on ealre godes gefyllednysse;
 238.95. Se apostol ðingað for us bigende his cneowu to ðan
ælmihtigan hlaforde. þæt we ne beon forcorfene;
 238.97. Uton beon wæstmbære on godum weorcum. þi læs
ðe se hlaford us wæstmlease gemete. and hate us mid deaðes æxe
forceorfan. and siððan into ðam ecum fyre awurpan;
 238.101. Þæt treow bið bedolfen. and mid meoxe beworpen.
þonne se cristena man mid soðre eadmodnysse his synna behreowsað;
 238.103. Ðæs treowes ymbgedelf is seo eadmodnys. þæs
behreowsiendan mannes;
 238.104. Þæt meox is þæt gemynd his fulan dæda. on
ðære dædbote;
 238.105. Hwæt is fulre ðonne meox? And swa ðeah gif ðu his
wel notast. hwæt bið wæstmbærre? Awend þine heortan mid soðre
dædbote. and ðin weorc bið awend;
 238.107. Awyrtwala grædignysse of ðinre heortan. and aplanta
þæron ða soðan lufe;
 238.108. Seo grædignys is. swa swa se apostol Paulus cwæð
wyrtruma ælces yfeles. and seo soðe lufu is wyrtruma ælces godes;
 238.110. Þu mann wylt habban god. ðu wilt habban hælu
þines lichaman. ac swa ðeah ne tala ðu þæt to micclum gode. þæt
ðe hæfð eac swilce se yfela;
 239.113. Ðu wilt habban gold and seolfor. efne ðas ðing sind
gode. gif ðu hi wel notast. gif ðu sylf yfel bist. ne miht ðu hi wel
notian;
 239.115. Sind nu for ði gold and seolfor yfele yfelum. and gode
godum;
 239.116. Hwæt fremað þe þæt ðin cyst stande ful mid
godum. and ðin ingehyd beo æmtig ælces godes? ðu wilt habban god. and
nelt ðe sylf beon god;
 239.118. Sceamian ðe mæg þæt ðin hus hæbbe ælces
godes genoh. and hæbbe þe ænne yfelne;
 239.119. Soðlice nelt ðu nan ðing yfeles habban. on ðinum
æhtum;
 239.120. Nelt ðu habban yfel wif. ne yfele cild.ne yfele
ðeowemen. ne yfel scrud. ne furðon yfele sceos. and wylt swa ðeah habban
yfel lif;
 239.123. Ic bidde þe þæt ðu læte huru ðe ðin lif
deorre. þonne ðine sceos;
 239.124. Þu wilt habban ealle fægere ðing and acorene. and
wilt ðe sylf beon waclic and unwurð;
 239.125. Ðine æhta mid stylre stemne. wyllað þe wregen to
ðinum drihtne;
 239.126. Efne ðu forgeafe þisum men þus fela goda. and he
sylf is yfel;
 239.127. Hwæt fremað him þæt þæt he hæfð.
þonne he ðone næfð þe him ða god forgeaf þe he hæfð? Gif nu
eower sum onbryrd þurh ðisum wordum smeað hwæt god sy. þonne secge
we þæt þæt is god þe ðurh nanum ungelimpe forloren beon ne
mæg;
 239.131. Þu miht forleosan unðances. ða ðing ðe ateorian
magon. ac gif ðu sylf for gode god byst. þæt ðu ne forlyst næfre
unðances;
 239.133. Drihten cwæð. ne færð into heofonan rice ælc
ðæra ðe cweð to me drihten drihten. ac se ðe wyrcð mines fæder
willan þe on heofonum is. se færð into heofonan rice;
 239.136. Ða ðe mid twyfealdum geðance clypiað drihten
drihten. and cweðað þæt hi god cunnon. and hine swa ðeah
wiðsacað mid heora yfelum dædum. nabbað hi infær to heofonan rice.
ac þa ðe wyrcað þæs heofonlican fæder willan farað into
heofenan rice;
 239.140. Crist cwæð on sumere stowe;
 239.140. <foreign> Hoc est opus dei. ut credatis in eum quem misit ille;</foreign>
Þæt is godes weorc. þæt ge on ðone gelyfan þe he asende;
 240.142. Ðis is þæt fyrmeste weorc and se fyrmesta willa.
þæt we gelyfon on ðone ancennedan godes sunu hælend crist. þone
ðe se ælmihtiga fæder for ure alysednysse asende. and ðone geleafan
we sceolon mid hluttrum mode and eawfæstum ðeawum geglengan. þæt we
habbon infær to heofenan rice. swa swa crist sylf eallum geleaffullum
behet;
 240.148. Hwilc eorðlic man dorste æfre gewilnian þæt he
moste to heofenan rices myrhðe becuman. gif hit crist sylf us ne behete. and
for ði to middanearde gewende. þæt he us to him gefette;
 240.151. Sy him wuldor and lof. mid fæder. and halgum gaste. on
ealra worulda woruld. Amen:

END_TEXT
START_TEXT

ÆCHom II, 31-32
B1.2.34.
James and the Seven Sleepers: Godden 1979, 241-8.



 241.1. <foreign> 8. KALENDAS AGUSTI.NATALE SANCTI IACOBI APOSTOLI.</foreign> ON
þisum dæge we wurðiað on urum lofsangum and on freolse ðone mæran
apostol IACOBUM. Iohannes broðor þæs godspelleres;
 241.3. Hi begen sind cristes moddrian suna. þas he genam oftost.
and petrum to his sunderspræce. swa swa we on cristes bec gehwær
rædað;
 241.6. Þes apostol iacobus bodode on iudea lande. and on
ðære byrig þe is samaria gehaten;
 241.7. Ða gelamp hit þæt sum dry hermoines gehaten asende
his gingran philetum to ðam foresædan apostole. þæt he his lare
ðurh drycræft adwellan sceolde;
 241.10. Philetus ða com mid sumum phariseum to ðam apostole.
and begann to wiðcweðenne ðam geleafan þe se apostol tæhte;
 241.12. Hwæt ða iacobus se apostol gebyld þurh ðone halgan
gast aydlode ealle þæs dryes seðunge. and geswutelode ðurh witegena
seðunge. þæt crist is soð godes sunu;
 241.14. Þa gecyrde se philetus. to his dwollicum lareowe
hermogenem and cwæð;
 241.16. Wite þu þæt ðu nateshwon ne miht ðurh ðinum
drycræftum þone godes apostol iacobum oferswiðan;
 241.17. Soðlice ic geseah þæt he on cristes naman deoflu
adræfde of wodum mannum. and þæt he blinde onlihte. and hreoflige
geclænsode. and eac me holde frynd sædon. þæt hi gesawon hwær he
ða deadan to life arærde;
 242.21. Ealle halige gewritu he hæfð on gemynde. þa
soðlice seðað þæt se is hælend crist. and nis nan oðer godes
sunu buton se ðe fram iudeum on rode ahangen wæs;
 242.23. Genim ðe nu minne ræd. and gecum to ðam apostole
iacobe. and gebide ðe miltsunge þines gedwyldes;
 242.25. Gif ðu þus ne dest. wite ðu þæt ðin
drycræft ðe to nanre freme ne becymð;
 242.26. Ic wylle to him gecyrran. and biddan þæt ic mote
heononforð his leorningman beon;
 242.29. Ða wearð se dry hermogenes mid graman afylled. and
geband þone philetum swa þæt he hine bewendan ne mihte. and cwæð;
 242.31. We sceolon geseon hwæðer ðin iacobus ðe alyst fram
ðisum bendum;
 242.32. Þa asende se philetus of ðam bendum his cnapan ardlice
to ðam apostole. and he him asende sona his swatclað. and cwæð;
 242.34. Nime he þisne clað and cweðe;
 242.34. Drihten crist arærð þa forscrenctan. and he alyst
ða gecypsedan;
 242.35. Philetus wearð ða alysed fram þæs dryes bendum.
swa hraðe swa se swatclað hine hrepode. and he arn to ðam apostole
bysmrigende þæs dryes yfeldædum;
 242.38. Hwæt ða hermogenes se dry clypode him deoflu to. and
asende to ðam apostole þus cweðende;
 242.40. Farað nu ardlice to iacobe. and gebringað hine to me.
and philetum samod minne leorningcniht. þæt ic minne teonan on him
gewrece. þæt mine oðre leorningmen me swa ne gebysmrian;
 242.43. Ða deoflu ða becomon to ðam apostole. þær he on
his gebedum stod. and ongunnon hryman up on ðære lyfte þus cweðende;
 242.45. Eala ðu iacob godes apostol gemyltsa us. for ðan ðe
we nu efne byrnað ær ðan ðe se tima come ure ontendnysse;
 242.47. Se apostol him cwæð to;
 242.47. Hwi come ge to me? ða deoflu andwyrdon;
 242.48. Hermogenes us asende. and het us lædan him to. ðe and
philetum. ac godes engel us gewrað mid fyrenum racenteagum swa hraðe swa we
hider comon. and we nu cwylmiað;
 243.51. Se apostol iacobus cwæð;
 243.51. On naman þæs ælmihtigan fæder. and his suna. and
haliges gastes. unbinde eow godes engel. swa þæt ge faron to hermogenem.
and hine gewriðenne buton ælcere dare hider gebringan;
 243.55. Þa deoflu ða gecyrdon ongean to ðam drye. and
gewriðon his handa to his hricge. and swa læddon to ðam apostole þus
cweðende;
 243.57. Þu asendest us ðær we wæron ontende and
gewriðene. and unaberendlice fornumene;
 243.58. Ða cwæð se apostol to ðam dry. þu dysegost
manna. þu hopast þæt ðu hæbbe ðoftrædene to ðam awyrigedan
deofle. mancynnes feonde. þone ðu bæde þæt he ðe asende his
deofellican englas to minre dare. hwi nelt ðu besceawian þæt ic him gyt
ne geðafige. þæt hi heora hatheortnysse on ðe æteowian;
 243.63. Þa deoflu eac swilce cwædon;
 243.64. Læt hine on urum anwealde. þæt we magon ðinne
teonan wrecan. and ure ontendnysse;
 243.65. Se apostol cwæð. efne her stent ætforan eow
philetus. Hwi nelle ge hine niman swa swa hermogenes eow het? ða deoflu
andwyrdon. Ne mage we hreppan furðon ænne wyrm binnon ðinum clyfan;
 243.68. Þa cwæð se apostol to philetum;
 243.69. Hermogenes þe gewrað. unbind þu hine. þæt ðu
oncnawe ures drihtnes regol. þæt men leornion agyldan god for yfele;
 243.71. He ðe wolde fram deoflum gebundenne to him alædan.
alys ðu hine nu fram deoflum gehæftne. and læt hine gan frigne;
 243.73. Philetus ða alysde his dwollican lareow fram ðam
deofellicum bendum. and se dry þær stod eadmod and ofsceamod;
 243.75. Ða cwæð se apostol;
 243.75. Far ðe frig swa hwider swa ðu wille. nis na ure gewuna
þæt ænig man unðances to gode gecyrre;
 243.77. Hermogenes him andwyrde;
 243.77. Ic cann georne þæra deofla hatheortnysse. buton ðu
me sylle sum ðinra þinga mid me. hi gelæccað me. and mid mislicum
witum acwellað;
 243.79. Se apostol cwæð;
 244.80. Hafa ðe minne stæf on handa. and gang ðe orsorh swa
hwider swa ðu wille;
 244.82. Se dry ða nam þone stæf and gewende ham. and genam
ealne his drycræft. and brohte to ðam apostole. and begann hi to
forbærnenne;
 244.84. Se apostol cwæð;
 244.84. Þy læs ðe se smic heora ontendnysse derige ðam
unwarum. awurp stanas and lead samod into ðam pusum. and besenc hy on
sælicum yðum;
 244.86. Hermogenes swa dyde. and siððan þæs apostoles fet
gesohte. biddende and cweðende;
 244.88. Þu sawla alysend. underfoh me nu behreowsiendne. þone
ðe ðu oð þis andigendne and tælendne forbære;
 244.89. Iacob se apostol him andwyrde;
 244.90. Gif ðu gode soðe dædbote geoffrast. his soðan
miltsunge þu begytst;
 244.91. Hermogenes cwæð;
 244.91. To þan swiðe ic geoffrige gode soðe behreowsunge.
þæt ic ealle mine bec on ðam þe se drycræft onstod awearp. and ic
wiðsoc eallum deofles cræftum samod;
 244.94. Se apostol andwyrde;
 244.94. Far nu geond þæra manna hus ðe ðu mid þinum
drycræfte forlærdest. and gebig hi eft to heora drihtne;
 244.96. Sege him þæt þæt is soð. þæt ðu ær
awægdest. and þæt þæt is leas þæt ðu ær him to soðan
tæhtest;
 244.98. Þæt deofolgyld þe ðu ær wurðodest tobrec. and
þæt feoh ðe ðu mid yfelum cræfte begeate. aspend on godes
ðearfum. and swa swa ðu ær wære deofles bearn him geefenlæcende.
swa ðu bist nu godes bearn gode geefenlæcende. se ðe dæghwomlice
getiðað weldæda unðancwurðum. and hine forseondum bigleofan
gearcað;
 244.103. Gif se mildheorta god ðe god wæs ða ða þu yfel
wære. hu miccle swiðor bið he ðe welwyllende gif ðu yfeles geswicst.
and hine mid godum weorcum gegladast;
 244.105. Hwæt se dry ða on eallum ðingum þæs apostoles
lare gehyrsumode. and swa on godes ege geðeah. þæt he fela wundra worhte
on godes naman;
 245.109. Ða gesawon ða iudeiscan þæt se dry swa to gode
gecyrde. and ealle his frynd and leorningcnihtas samod ðurh iacobes lare on
crist gelyfdon. sealdon ða feoh þam twam hundredes ealdrum þe ða
burhware bewiston. and gebrohton þone apostol on cwearterne;
 245.113. Wearð þa micel styrung on ðam folce. and wearð
gerædd þæt he æfter þære .æ. hine betealde;
 245.114. Þa cwædon ða sunderhalgan;
 245.115. To hwi bodast ðu crist þone man þe betwux sceaðum
ahangen wæs? Hwæt ða Iacobus se apostol wearð afylled mid ðam
halgan gaste. and him swutellice sæde þæra witegena seðunge be
criste. be his acennednysse. be ðam wundrum þe he on ðyssere worulde
gefremode. be his ðrowunge. be his æriste of deaðe. be his upstige to
heofenum. be his tocyme on domes dæge. þæt he ælcum men agylde be
his agenum gewyrhtum;
 245.122. To þyssere gereccednysse genam se apostol menigfealde
gyddunga. and gewitnyssa. heahfædera. and witegena. to oferdrifenne ða
arleasan iudeiscan and cwæð;
 245.125. Wene ge mine gebroðru gif ge þyses ne gelyfað.
þæt ge magon ætwindan þam egeslicum witum þæs ecan fyres.
ðonne ða hæðenan leoda gelyfað ðæra witegena gesetnyssum be
criste;
 245.128. Bewepað ic bidde eower fyrnleahtras mid heofigendum
stemnum. þæs se arfæsta miltsigend eowere behreowsunga underfo. þi
læs ðe eow getimige. swa swa getimode Dathan. and Abiron. ða ða hi
moysen on þam westene forsawon. and ðone ælmihtigan god þearle
gegremedon. swa swa hit geræd is;
 245.132. Seo eorðe geopenode. and forswealh dathan. and heo
oferwreah abiron. and his gegaderunge. and heofenlic fyr barn on heora
gesamnunge. and ða synfullan forbærnde;
 245.136. Hwæt ða æfter þyssere bodunge forgeaf se
mildheorta drihten swa miccle gife his apostole. þæt hi ealle mid anre
stemne clypodon;
 245.138. We syngodon. we dydon unrihtlice. syle us forgifennysse;
 245.139. Hwæt sceole we don? Se apostol andwyrde;
 246.140. Mine gebroðra. nelle geortruwian. gelyfað on crist.
and beoð gefullode. and ealle eower synna beoð adilogode;
 246.141. Æfter ðisum ymbe feawa dagas geseah Abiathar
ðæra iudeiscra heafodbiscop. þæt swa micel mennisc iudeiscre
mægðe on crist gelyfde. and wearð mid andan afylled. and sealde
sceattas. and astyrede micele ceaste on ðære menigu. swa þæt an
sunderhalga geband þone apostol. and hine gelædde to þæs cynges
domerne herodes. se wæs þæs ealdan herodes suna sunu. and he het hine
ða beheafdian;
 246.148. Se sunderhalga ða Iosias lædde þone apostol to
þære cwealmstowe. and þær læg be ðam wege an bedreda clypigende
to ðam apostole;
 246.150. Eala ðu iacob cristes apostol. alys me fram minum
sarnyssum. for ðan ðe ealle mine lymu sindon micclum gecwylmode;
 246.152. Se halga apostol him cwæð to;
 246.153. On mines drihtnes naman aris hal. and bletsa ðinne
hælend;
 246.154. Hwæt ðærrihte aras se bedreda. and arn
blissigende. and cristes naman bletsigende;
 246.156. Þa ða se sunderhalga Iosias þæt tacn geseah on
ðam bedredan men. þa feol he to þæs apostoles fotum. and cwæð;
 246.157. Ic halsige ðe þæt ðu me do miltsunge. ðæs
ðe ic wið ðe agylte. and do þæt ic beo dælnimend on drihtnes
halgan naman;
 246.159. Ða undergeat se apostol þæt his heorte wæs
geneosod þurh godes gast. and cwæð. Gelyfst ðu þæt drihten
hælend ðone ðe iudei on rode hengene acwealdon is þæs lifigendan
godes sunu? Iosias cwæð;
 246.163. Ic gelyfe. and þes is min geleafa fram ðissere tide.
þæt crist is þæs lifigendan godes sunu;
 246.164. Þa het abiathar se ealdorbiscop geniman ðone Iosiam.
and cwæð him to;
 246.165. Gif ðu ðe hraðor ne gewitst fram iacobe. and buton
ðu wyrige cristes naman. þu scealt beon beheafdod samod mid him;
 246.167. Ða cwæð Iosias. Sy ðu awyriged on ðinum
gedwyldum. and sy gebletsod hælendes cristes nama a to worulde;
 246.169. Abiathar ða het cnucian his muð. and sende to ðam
cyninge herode. and begeat þæt he moste hine beheafdian samod mid Iacobe;
 247.171. Hi becomon ða to ðære cwealmstowe. and se apostol
abæd him wæter beran. him wearð ða geboren to becful wæteres. and
he cwæð to Iosian;
 247.173. Gelyfst ðu on ðone ælmihtigan fæder. and on his
ancennedan sunu. and on ðone halgan gast? Iosias cwæð. Ic gelyfe;
 247.175. Se apostol hine begeat mid ðam wætere. and
cwæð;
 247.176. Syle me sibbe coss;
 247.176. He hine cyste ða. and se apostol hine bletsode mid rode
tacne. and he swa fulfremed on godes geleafan underfeng beheafdunge mid þam
apostole. and hi sigefæste samod ferdon to criste. ðam is wuldor and
wurðmynt on ealra worulda woruld. AmeN;
 247.184. <foreign> 6. KALENDAS AGUSTI. SANCTORUM SEPTEM DORMIENTIUM.</foreign> We
willað eow eac gereccan sceortlice þæt nu æfter twam dagum is
ðæra seofon slapera gemynd. þæra naman sind ðus gecwedene;
 247.186. Maximianus. Malchus. Martinianus. Dionisius. Iohannes.
Seraphion. Constantinus;
 247.187. Þas seofon geleaffullan godes cempan wæron on Decies
dagum þæs caseres wunigende on ðære byrig Ephesum;
 247.189. Hi wæron æðelborene for worulde. and wurdon to
ðam hæðenan cwellere gewrehte. for heora cristendome;
 247.191. Ða nolde he hi sæmtinges acwellan. ac let him fyrst
for heora æþelborennysse þæt hi hi beðencan sceoldon. and bugan to
his hæðengylde. þonne he eft come. oððe heora lichaman sceoldon beon
mid mislicum tintregum gecwylmede;
 247.195. Decius ða gewende to oðrum burgum to tintregienne ða
cristenan. and ða seofan godes ðegenas beceapodon heora æhta wið feo.
and þæt ðearfum digellice dældon. and eodon of ðære byrig into
anum micclum screafe under anre dune. and þær on gebedum ðurhwunodon.
dæges and nihtes;
 247.199. Eft ða ða decius com ða het he hi gelangian;
 247.200. Þa wearð him gesæd þæt hi on ðam scræfe
behydde wæron. and he ða gehathyrt het fordyttan þæs scræfes muð
mid ormætum weorcstanum;
 247.202. Ac se mildheorta god hæfde lytle ær hi ealle
geswefode binnon ðam scræfe. and hi swa slapende lagon ðreo hund geara.
and twa and hundseofontig geara. oð þæt cristendom becom ofer ealne
middaneard;
 248.206. Eft ða æfter ðisum fyrste on ðæs caseres dagum
Theodosies se ðe micclum on crist belyfde. getimode þæt sume wyrhtan
afundon ðone stan æt þæs scræfes muðe. and hine aweg awiligdon;
 248.209. Hwæt ða se ælmihtiga scyppend forgeaf þam seofon
halgum þe on ðam scræfe lagon lif and ærist. æfter swa langum
slæpe. and hi wurdon ða ameldode þam burhwarum;
 248.211. Þis wundor wearð ða þam cristenum casere theodosie
gecyd. and he mid bliðum mode ðider siðode. mid ealre þære burhware
and biscopum and heafodmannum;
 248.214. Ða halgan martyras ða uteodon of ðam scræfe
togeanes ðam casere. and heora nebwlitu scean swa swa sunne;
 248.216. Se casere ða theodosius feoll ætforan him. and heora
ælcne synderlice cyste. micclum blissigende and cwæð;
 248.218. Swa ic geseo eow. swilce ic gesawe hælend crist. þa
ða he lazarum of his byrgene arærde;
 248.219. Þa cwæð se yldesta Maximianus to ðam casere;
 248.220. Gelyf us. for ðe arærde se ælmihtiga god us of
eorðan ær ðam micclum dæge. þæt ðu buton twyn gelyfe. þæt
deadra manna ærist bið. nu we arison of deaðe. and we lybbað;
 248.223. Stande nu ðin cynedom on sibbe. and on soðum geleafan.
and crist hine gescylde wið deofles costnungum;
 248.225. Æfter ðison feollon hi eft ealle ætforan þam
casere. swa swa god bebead. and heora gast ageafon;
 248.226. Þa wolde se casere wyrcan him eallum gyldene scryn. ac
hi æteowodon him on ðære ylcan nihte. and sædon;
 248.228. Of eorðan we arison. læt us on eorðan gerestan.
oð þæt god us eft arære;
 248.229. Se casere ða and his biscopas arærdon mære cyrcan
ofer heora lichaman to lofe ðam ælmihtigum gode. se ðe leofað and
rixað. a. on ecnysse. amen:

END_TEXT
START_TEXT

ÆCHom II, 33
B1.2.35.
Twelfth Sunday after Pentecost: Godden 1979, 249-54.



 249.1. <foreign> DOMINICA 12. POST PENTECOSTEN.</foreign> <foreign> Dixit iesus ad quosdam
qui in se confidebant tamquam iusti; et aspernabantur ceteros. parabolam istam;
ET RELIQUA;</foreign> Drihten sæde þis bigspel be sumum mannum þe on him sylfum
truwodon þæt hi rihtwise wæron. and oðre forsawon. þus cweðende;
 249.5. Twegen men eodon into godes temple hi to gebiddenne. An
wæs sunderhalga. and oðer wæs openlice synful;
 249.7. Þa stod se sunderhalga. and hine ðus gebæd;
 249.7. God ic ðancige þe. þæt ic ne eom na swilce oðre
men. reaferas. and unrihtwise. forligras. oððe swilce þes manfulla ðe
her stent;
 249.10. Ic fæste twegen dagas on þære wucan. and ic
teoðige ealle mine æhta;
 249.11. Ða stod se synfulla feorran ne dorste his eagan
upahebban. ac beot his breost þus cweðende;
 249.12. God ælmihtig. miltsa me synfullum;
 249.13. Nu cwæð se hælend be ðisum;
 249.13. Soð ic eow secge. þes eode ham gerihtwisod. swiðor
ðonne se sunderhalga. for ðan ðe ælc þe hine onhefð bið
geeadmet. and se ðe hine sylfne geeadmet. bið ahafen;
 249.17. Þis godspel mæg beon twyfealdlice getrahtnod. ærest
be iudeiscum folce. and be hæðenum ðeodum þe to cristendome gebugon.
and eft siððan be ælcum menn. ðe hine sylfne godne talað. and oðre
forsihð;
 249.20. Þæt iudeisce folc wæs upahafen swilce þurh
rihtwisnysse þære ealdan .æ. and on ðære hi sylfe herodon. and
þæt hæðene folc feor fram gode. andette mid eadmodnysse his synna.
and wearð gode genealæht and ahafen. and þæt iudeisce folc gewat fram
gode forsewen þurh heora upahefednysse. and agenre bogunge;
 250.25. Ælc man ðe hine godne talað and oðre forsihð.
bið fram gode forsewen. swa swa se sunderhalga wæs. þe hine sylfne
ðurh agenum geearnungum godne tealde. and ðone oðerne hyrwde;
 250.28. He eode into godes temple hine to gebiddenne. þa nolde he
hine gebiddan ac herian. tealde his godan dæda. swilce god hi nyste;
 250.30. He cwæð;
 250.30. God ic ðancige ðe. þæt ic ne eom na swilce oðre
menn;
 250.31. Ealles to micel clypung. þæt he nære oðrum mannum
gelic;
 250.32. Huru gif he cwæde þæt he nære sumum oðrum
mannum gelic. ac he cwæð. ic ne eom swilce swa oðre men. swilce he
cwæde. Ic ana eom rihtwis. and ða oðre sind synfulle;
 250.35. Ic fæste twegen dagas on ðære wucan. and ic
teoðie ealle mine æhta;
 250.36. Nis her nan gebed on ðisum wordum. ac is gylp;
 250.38. Se synfulla stod feorran gecnæwe his misdæda. and ne
dorste his eagan upahebban. ac sloh his breost þus cweðende;
 250.39. <foreign> Deus. propitius esto mihi peccatori;</foreign> Þæt is god
ælmihtig. gemiltsa me synfullum;
 250.41. Her is gebed on ðisum wordum. and her is synna andetnys;
 250.42. Betere bið þæt se man mid feawum wordum mid
onbryrdum mode to ðam ælmihtigan gode clypige. þonne he menigfealdlice
sprece. and his worda ne gyme;
 250.44. Mid anre clypunge wearð þes synfulla gerihtwisod. swa
swa drihten be him cwæð;
 250.46. Soð ic eow secge. he eode ham gerihtwisod. fram ðam
oðrum;
 250.47. Is swa ðeah swiðe fremfullic. þæt gehwa hine
gelome. and geornlice to gode gebidde. gif his mod bið to ðan swiðe
onbryrd;
 250.49. Elles man sceal hine sceortlice. mid onbryrdnysse. and
behreowsunge gebiddan;
 251.50. Ne sceole we tellan gif we hwæt lytles to gode gedoð.
ac we sceolon geriman ure misdæda mid wope and geomerunge. and þæra
miltsunge gebiddan;
 251.53. Þeah ðe hwa micel to gode gedo. and siððan mid
gylpe ætforan gode his weldæda gerime. þonne beoð hi gode swa
gecweme. swa him wæron þæs gylpendan sunderhalgan;
 251.55. Nis gode nan neod ure godan dæda. ac hi fremiað us
sylfum to ðan ecan life. gif hi buton ydelum gylpe for his lufon beoð
gefremode;
 251.58. He secð godne willan on urum dædum. na his neode;
 251.59. Ðeah ðe hwa fede ænne ðearfan oððe ma for
godes naman. hu mæg he þæt to micclum tellan. þonne god afett hine
and ealne middaneard;
 251.61. Gif he sum hus gode arærð. hwæt mæg þæt to
wiðmetennysse þære healican heofenan. and ðære ecan wununge þe
god him gearcað on his rice. to edleane þæs lytlan huses;
 251.64. Se witega Ezechiel awrat be ðam feower nytenum þe him
æteowode wæron. þæt hi hæfdon eagan him on ælce healfe;
 251.65. An þæra nytena wæs on menniscre ansyne him
æteowod. oðer on leon ansyne. þridde on cealfes. feorðe on earnes;
 251.67. Þas feower nytenu getacnodon ða feower godspelleras.
Matheus. Marcus. Lucas. Iohannes. and eac ealle godes bydelas þe ða
godspellican lare bodedon;
 251.70. Þa feower nytenu hæfdon eagan on ælce healfe heora
lichaman. for ðan ðe godes gecorenan sceolon foresceawian heora dæda on
ælce healfe. swa þæt hi symle god gewilnian. and wið yfel hi
gewarnian;
 251.73. Ac hit getimað oft for ure tyddernysse. þæt we sume
ðing forgimeleasiað. þa hwile þe we ymbe sume hogiað. and buton twyn
næbbe we nan eage þær ðær seo gymeleast bið;
 251.76. Efne þes sunderhalga þe we ær ymbe spræcon.
hæfde opene eagan to forhæfednysse. to ælmesdædum. to ðancigenne
gode. ac he næfde nænne wærscipe þæt he ða soðan eadmodnysse
on his weldædum geheolde;
 251.79. La hwæt fremað ðære burhware þeah ðe þæt
port beo trumlice on ælce healfe getimbrod. gif ðær bið an hwem open
forlæten. þæt se onwinnenda here þurh ðam infær hæbbe? We
sceolon on urum weldædum blissian mid soðre eadmodnysse. and urum drihtne
geornlice ðancian his gife. þæt he us geuðe þæt we moston his
willan gewyrcan. ðurh sume weldæde;
 252.86. Ne mæg nan man naht to gode gedon buton godes gife. swa
swa se apostol paulus cwæð;
 252.87. Þu mann. hwæt hæfst ðu þæs þe ðu fram
gode ne underfenge? Hwi wuldrast ðu swilce ðu nan ðing ne underfenge;
 252.89. Be ðan ylcan cwæð eac ure drihten;
 252.89. Ne mage ge nan ðing to gode gedon. buton me;
 252.90. Þeah ðe ure dæda beon gode geðuhte. to hwan magon
hi gif hi gode ne liciað? ælc ðæra ðe hine onhefð bið geeadmet.
and se ðe hine sylfne geeadmet. se bið ahafen;
 252.93. Ne bið þes cwyde na symle sona gefylled. on manna
gesihðum. bið swa ðeah forwel oft. swa swa we on bocum gehwær
rædað. þæt se ælmihtiga scyppend foroft ða ofermodan unðances
geeadmette;
 252.96. An ðæra wæs nabochodonosor. Oðer wæs his sunu
Balthasar. and manega oðre him to eacan þeah ðe we ðas sinderlice
namian;
 252.98. Nabochodonosor se hæðena cyning gehergode on godes
folce on iudea lande. and for heora mandædum god þæt geðafode;
 252.100. Ða genam he ða maðmfatu gyldene and sylfrene binnon
godes temple. and to his lande mid him gelædde;
 252.102. Hit gelamp eft siððan þæt he on swefne ane
gesihðe be him sylfum geseah. swa swa him syððan aeode;
 252.104. Æfter ðison ymbe twelf monað eode se cyning binnon
his healle. mid ormætre upahefednysse. herigende his weorc and his mihte.
and cwæð;
 252.106. Hu ne is þis seo miccle babilon ðe ic sylf getimbrode.
to cynestole and to ðrymme me sylfum. to wlite and to wuldre. mid minum
agenum mægene and strencðe;
 252.109. Ac him clypode þærrihte to. swiðe egeslic stemn of
heofenum. þus cweðende;
 252.110. Þu nabochodonosor. þin rice gewit fram ðe. and þu
byst fram mannum aworpen. and ðin wunung bið mid wildeorum. and þu etst
gærs swa swa oxa seofon gear. oð þæt ðu wite þæt se healica
god gewylt manna ricu. and þæt he forgifð rice ðam ðe he wile;
 253.114. Witodlice on þære ylcan tide wæs þeos spræc
gefylled ofer nabuchodonosor. and he arn to wuda. and wunode mid wildeorum.
leofode be gærse. swa swa nyten. oð þæt his feax weox swa swa
wimmanna. and his næglas swa swa earnes clawa;
 253.118. Eft siððan him forgeaf se ælmihtiga wealdend his
gewitt. and he cwæð;
 253.119. Ic nabuchodonosor ahof mine eagan up to heofonum. and min
andgit me wearð forgifen. and ic ða bletsode þone hehstan god. and ic
herode and wuldrode þone ðe leofað on ecnysse. for ðan ðe his miht is
ece. and his rice stent on mægðe. and on mægðe;
 253.123. Ealle eorðbugiende sind to nahte getealde. on his
wiðmetennysse;
 253.124. Æfter his willan he deð ægðer ge on heofonan ge
on eorðan. and nis nan ðing þe his mihte wiðstande. oððe him to
cweðe. hwi dest ðu swa;
 253.126. On ðære tide min andgit gewende to me. and ic becom
to wurðmynte mines cynerices. and min mennisce hiw me becom;
 253.128. Mine witan me sohton. and min mærð wearð geeacnod;
 253.129. Nu eornostlice ic mærsige and wuldrige ðone
heofonlican cyning. for ðan ðe ealle his weorc sind soðe. and his wegas
rihtwise. and he mæg geedmettan. þa ðe on modignysse farað;
 253.132. Þus geeadmette se ælmihtiga god. ðone modigan
cyning nabuchodonosor;
 253.134. Balthasar his sunu feng to rice æfter his fæder
geendunge. and næs gemyndig his fæder swingle. ac wearð ahafen mid
modignysse ongean ðam ælmihtigum;
 253.136. On sumere tide he feormode ealle his witan. and het beran
forð þa gyldenan and sylfrenan maðmfatu þe his fæder on godes temple
binnon Hierusalem genam;
 253.139. Hi druncon ða of ðam halgum fatum. and herodon heora
hæðenan godas. ac þærrihte wearð gesewen swilce anes mannes hand
writende on ðære healle wage. ætforan ðam cyninge þas word;
 253.142. <foreign>Mane. Thechel. Phares;</foreign> Þa wearð se cyning to ðan
swiðe afyrht. þæt he eal scranc. and him man lædde þone witegan to
Danihel;
 254.144. He cwæð to ðam witegan;
 254.145. Ræd me þis gewrit. and ic ðe forgife eal purpuran
reaf. and gyldenne swurbeah. and þu bist se ðridda mann to me on minum
rice;
 254.147. Danihel him andwyrde;
 254.147. Gif ðam þe ðu wille ðine sylene.ðis gewrit ic
ðe gerecce;
 254.148. Ðu noldest ðe warnian þurh ðines fæder
ðreale. ac drunce of godes maðmfatum. and herodest ðine hæðenan
godas. dumbe. and deafe. nu asende se ælmihtiga god þe ðis gewrit. þe
on ðinre healle wage stent;
 254.152. <foreign>Mane .Thechel. Phares;</foreign> <foreign>Mane.</foreign> þæt is god hæfð
geteald þin rice. and geendod;
 254.153. <foreign>Thechel</foreign> þæt is he awæh ðin rice on wægan.
and he hit afunde gewanod;
 254.154. <foreign>Phares.</foreign> þæt is ðin rice is todæled. and
forgifen medum. and persciscum;
 254.155. Þa het se cyning syllan ðam witegan danihele purpuran
reaf. and gyldenne swurbeah. and het cyðan geond eall. þæt he wære se
ðriddan man to him;
 254.158. On ðære ylcan nihte comon medas. and ofslogon þone
balthasar. and darius meda. feng to his rice;
 254.160. Fela bysna we mihton eow gereccan be ðison andgite. hu
se ælmihtiga foroft ða modigan geeadmette. and þa eadmodan geuferode.
and ahof. ac ge magon be ðison gif ge wyllað micel understandan. and ðurh
þas race ge magon eow sylfe gerihtlæcan to soðre eadmodnysse. gif ge
gesælige beoð;
 254.164. Geunne eow se ælmihtiga þurh his mægenðrymme. on
ðyssere worulde gesundfulnysse. and soðre eadmodnysse. and eow ahebbe to
his heofonlican rice. se ðe ana gewylt ealra gesceafta. Amen:

END_TEXT
START_TEXT

ÆCHom II, 34
B1.2.36.
Assumption of the Virgin: Godden 1979, 255-9.



 255.1. <foreign>VIII. X. KALENDAS SEPTEMBRIS. ASSUMPTIO SANCTE MARIE
UIRGINIS.</foreign> Men ða leofostan hwilon ær we rehton eow ðone pistol þe se
halga Hieronimus sette be forðsiðe þære eadigan Marian cristes meder.
þurh þone he adwæscte ða dwollican gesetnysse þe samlærede men
sædon be hire forðsiðe;
 255.4. Nu wylle we eow gereccan be ðam halgum godspelle þe man
æt ðyssere mæssan eow ætforan rædde;
 255.7. <foreign>Intrauit iesus in quoddam castellum. Et reliqua;</foreign> Se
hælend becom into sumere eaðelican byrig. and an wif martha gehaten
gelaðode hine to hire gereorde;
 255.9. Heo hæfde ane swustor maria gehaten. seo sæt æt
drihtnes fotum and georne his lare hlyste;
 255.11. Martha soðlice hire swuster eode carful. ymbe drihtnes
ðenunge;
 255.12. Heo stod ða. and cwæð to ðam hælende;
 255.12. Drihten. hwi nelt ðu hogian. þæt min swuster me
læt ana ðenian. sege hire þæt heo me fylste;
 255.14. Hire andwyrde se hælend and cwæð;
 255.15. Martha. martha. þu eart carful and bysig ymbe fela
ðing;
 255.16. Witodlice. an ðing is nydbehof;
 255.16. Maria geceas þone selestan dæl. se ðe ne bið hire
næfre ætbroden;
 255.18. Ne sprecð þis godspel nan ðing sinderlice be cristes
meder. ac man hit ræt swa ðeah gewunelice æt hire mæssan. for
ðære cyrclican gesetnysse;
 255.20. Augustinus trahtnunge we fyliað. on ðisum godspelle;
 256.21. Þas twa wif martha and maria wæron þæs lazares
geswustru. þe se hælend of deaðe arærde;
 256.22. Hi wæron butu þæs hælendes leorningmen. and he
gelome æt heora huse hine gereordode. mid his leorningcnihtum;
 256.24. Hi wæron gecyrrede to micelre eawfæstnysse ðurh
cristes lare and wundrum. and he hi lufode for ði;
 256.26. He underfeng heora ðenunga. for ðan ðe he hæfde
soðne lichaman. þurh ðone ðe him hingrode and þyrste;
 256.28. Se underfeng þæra wimmanna þenunge. in ðam huse.
se ðe on westene wæs fram englum gereordod;
 256.29. Nu ðencað sume men þæt ða wif wæron
gesælige. þæt hi swilcne cuman underfengon;
 256.31. Soð þæt is. gesælige hi wæron. ac swa ðeah
ne ðurfe we ceorian þæt drihten nis lichamlice on ðyssere worulde
wunigende nu swa swa he ða wæs. þæt we mihton hine eac to us
gelaðian. for ðan ðe he cwæð. swa hwæt swa ge doð on minum
naman anum ðam læstum. þæt ge doð me sylfum;
 256.36. Martha wæs swiðe bysig ymbe drihtnes ðenunge. and
hire swuster maria sæt stille æt drihtnes fotum. heorcnigende his lare;
 256.38. Martha swanc. and maria sæt æmtig;
 256.38. On ðisum twam geswustrum wæron getacnode twa lif.
þis geswincfulle ðe we on wuniað. and þæt ece ðe we gewilniað;
 256.40. Þæt an lif is wræcful. þæt oðer is eadig;
 256.41. An hwilwendlic. oðer ece;
 256.41. Martha spræc cuðlice to ðan hælende. wolde
þæt he hete hire swuster hire fylstan æt ðære ðenunge þe heo
micclum ymbhogode. þa beladode drihten marian and cwæð;
 256.44. Martha. martha. þu eart carful and bysig ymbe fela
ðing. witodlice an ðing is nydbehof;
 256.46. An ðing bið geset. toforan eallum;
 256.46. Nis þæt an ðing fram manegum. ac manega ðing sind
fram ðam anum;
 256.47. Fela ðing sind geworhte. ac an is se ðe geworhte
heofenas and eorðan. sæ and ealle gesceafta. þa ealle gescop and
geworhte an god. se ðe ana is soð god. on ðrim hadum wunigende;
 256.50. Efne ða gesceafta sindon swiðe gode. ac se ana is
betere ðe hi ealle gescop;
 257.52. Þises anes gewilnode maria. ða ða heo gesæt æt
godes fotum his word heorcniende;
 257.54. Martha wæs geornful hu heo mihte god fedan. maria hogode
swiðor hu heo mihte þurh godes lare hire sawle gereordigan. for ðan þe
ðæs modes gereordung is betere. þonne ðære wambe;
 257.57. Seo swuster hi wolde habban to hire bysegan. ac drihten
wæs hire forespreca. and heo sæt ða orsorhgre;
 257.59. Drihten cwæð;
 257.59. Maria geceas þone selestan dæl. se ðe ne bið hire
næfre ætbroden;
 257.60. God wæs marthan ðenung ða ða heo ðam
ælmihtigan þenode. ac swa ðeah maria geceas þone selran dæl;
 257.62. Hwi selra? For ðan ðe hit ne bið hire næfre
ætbroden;
 257.63. Witodlice þæt þæt martha geceas. is hire nu
ætbroden;
 257.63. Heo geceas geswinc. ac hire is þæt ætbroden. for
ðan ðe crist hi gebrohte to ecere reste on his rice. swa swa he behet
eallum him ðeniendum. þus cweðende;
 257.66. Ðær ðær ic sylf beo. þær bið min ðen;
 257.67. Martha swanc ða swilce on rewette. and maria sæt
stille swilce æt ðære hyðe;
 257.68. Heo wæs bysig ymbe anum ðinge. and heold þæs
witegan cwyde þe cwæð;
 257.69. Me is god þæt ic me to gode geðeode. and sette minne
hiht on drihtne;
 257.70. Swiðe god ðenung is and herigendlic. þæt gehwa
godes ðearfum ðenige. and swiðost ðam eawfæstum godes ðeowum. ac
swa ðeah mare is þæt man þa heofenlican lare secge þam
ungelæredum. and heora sawla gereordige þe næfre ne ateoriað. þonne
man ðone deadlican lichaman mid brosniendlicum mettum afylle;
 257.75. Ægðres men behofiað. ge bigleofan ge lare. ac swa
ðeah hwonlice fremað þæs mannes lif. ðe bið nytene gelic. ðe
hawað symle to ðære eorðan þæt is to eorðlicum ðingum. and
for andgitleaste ne cann his mod awendan to ðam upplicum ðingum ne to ðam
ecan life;
 257.80. Paulus cwæð. Se ðe ne cann. hine man eac ne cann;
 258.81. Eft he cwæð;
 258.81. Þa ðe buton godes æ. syngiað. ða losiað eac
buton godes .æ;
 258.83. On ðisum wræcfullum life we sceolon earmra manna
helpan. we sceolon ða hungrian fedan. nacode scrydan. cuman underfon.
hæftlingas ut alysan. ða ungeðwæran gesibbian. untrume geneosian.
deade bebyrian;
 258.86. Ðas ðenunga sindon on ðisum life. þe martha
getacnode;
 258.87. Witodlice on ðam toweardan life ðe maria getacnode ne
beoð ðas neoda. ne ðas ðenunga;
 258.88. Þær we beoð gefedde. and we ðær nænne ne
afedað. þær bið fulfremed þæt maria her geceas;
 258.90. Be ðan life cwæð se hælend. þæt he deð his
halgan sittan. and he sylf farende him ðenað;
 258.91. Ðam he ðenað þonne. ðe him nu ðeniað. þurh
ðearfena ðenunge;
 258.92. For ði is marthan ðenung swiðe herigendlic. ðurh hi
wæs maria geherod;
 258.94. Þeah ðe se lareow halig beo. hraðe asleacað his
tunge to ðære godcundan bodunge. gif he næfð þone lichamlican
fodan. is swa ðeah selre þæt þæt ece is;
 258.96. We sædon eow and gyt secgað. þæt ðas twa
geswustru hæfdon getacnunge ðises andwerdan lifes. and ðæs ecan;
 258.98. On ðam anum huse wæron twa lif. and þæt soðe
lif crist;
 258.99. On marthan wæs getacnung ðises andwerdan lifes. on
marian ðæs toweardan;
 258.100. Þæt þæt martha dyde. þær we sind;
 258.101. Þæt þæt maria dyde. to ðam we hopiað;
 258.101. Ægðer lif is herigendlic. ac þæt an is swa
ðeah geswincful;
 258.102. Ne beo se carfulla leahterful. ne se ne lufige idelnysse
se ðe on stilnysse is;
 258.104. Ða ðe ymbe oðra manna bigleofan and scrude hogiað.
þa geefenlæcað marthan;
 258.105. Þa ðe gymað þære heofenlican lare ða
geefenlæcað marian. ðe drihten swiðor herode;
 258.106. Witodlice swa oft swa we ymbe oðra manna neode hogiað.
we geefenlæcað marthan. and swa oft swa we to godes huse gað his lof to
gehyrenne. and us to gebiddenne we geefenlæcað marian;
 258.110. Þis godspel is nu sceortlice getrahtnod. and we secgað
eow þæt nan man hine ne sceal beladian þæt he godes cyrcan ne gesece.
ðeah ðe he fyrlen sy;
 259.112. Swa he feorran godes hus gesecð. swa his med mare
bið;
 259.113. Nis nan twyn þæt eow ne beo forgolden ælc
ðæra stapa ðe ge to godes huse stæppað. ymbe eowere sawle
ðearfe;
 259.115. Hwæt wille we eow swiðor secgan be ðisum
symbeldæge. buton þæt maria cristes modor wearð on ðisum dæge of
ðisum geswincfullum middanearde genumen up to heofenan rice. to hire leofan
suna. ðe heo on life abær. mid ðam heo blissað on ecere myrhðe. a to
worulde;
 259.119. Gif we mare secgað be ðisum symbeldæge þonne we
on ðam halgum bocum rædað þe ðurh godes dihte gesette wæron.
ðonne beo we ðam dwolmannum gelice. þe be heora agenum dihte oððe be
swefnum fela lease gesetnyssa awriton. ac ða geleaffullan lareowas
Augustinus. Hieronimus. Gregorius. and gehwilce oðre þurh heora wisdom hi
towurpon;
 259.125. Sind swa ðeah gyt ða dwollican bec ægðer ge on
leden. ge on englisc. and hi rædað ungerade menn;
 259.127. Genoh is geleaffullum mannum to rædenne and to secgenne
þæt þæt soð is. and feawa is ðæra manna ðe mage ealle ða
halgan bec. ðe þurh godes muð. oððe ðurh godes gast gedihte
wæron fulfremedlice þurhsmeagan;
 259.130. Læte gehwa aweg ða dwollican leasunga ðe ða
unwæran to forwyrde lædað. and ræde gehwa oððe hlyste þære
halgan lare ðe us to heofenan rice gewissað. gif we hi gehyran wyllað;
 259.134. Uton nu geornlice biddan. þa eadigan marian. þe nu
todæg wæs ahafen. and geuferod. bufon engla ðrymme. þæt heo us
ðingige. to ðam ælmihtigan gode. se ðe leofað and rixað. on ealra
worulda woruld. amen:

END_TEXT
START_TEXT

ÆCHom II, 35
B1.2.37.
First Sunday in September: Godden 1979, 260-67.



 260.1. <foreign> DOMINICA .1. IN MENSE SEPTEMBRI. QUANDO LEGITUR IOB.</foreign> Mine
gebroðra. We rædað nu æt godes ðenungum be ðan eadigan were IOB.
nu wille we eow hwæt lytles be him gereccan. for ðan þe seo deopnys
ðære race oferstihð ure andgit. and eac swiðor þæra
ungelæredra;
 260.4. Man sceal læwedum mannum secgan be heora andgites
mæðe. swa þæt hi ne beon ðurh ða deopnysse æmode. ne ðurh
ða langsumnysse geæðrytte;
 260.7. Sum wer wæs geseten on þam lande þe is gehaten hus.
his nama wæs IOB;
 260.8. Se wer wæs swiðe bilewite and rihtwis. and
ondrædende god. and forbugende yfel;
 260.9. Him wæron acennede seofan suna. and ðreo dohtra;
 260.10. He hæfde seofon ðusend sceapa. and ðreo ðusend
olfenda. fif hund getymu oxena. and fif hund assan. and ormæte micelne
hired;
 260.12. Se wer wæs swiðe mære betwux eallum easternum. and
his suna ferdon. and ðenode ælc oðrum mid his godum on ymhwyrfte æt
his huse. and þærto heora swustru gelaðodon;
 260.15. Iob soðlice aras on ðam eahteoðan dæge on
ærnemerigen. and offrode gode seofonfealde lac. for his seofon sunum. ðy
læs ðe hi wið god on heora geðance agylton;
 260.17. Ðus dyde Iob eallum dagum for his sunum. and hi swa
gehalgode;
 260.19. <foreign> Una translatio dicit filii dei. et altera dicit angeli
dei;</foreign> Hit gelamp on sumum dæge. ða ða godes englas comon. and on his
gesihðe stodon. ða wæs eac swylce se scucca him betwux;
 260.21. To ðam cwæð drihten;
 260.22. Hwanon come ðu? Se sceocca andwyrde;
 261.23. Ic ferde geond þas eorðan. and hi beeode;
 261.23. Drihten cwæð;
 261.23. Ne beheolde ðu la minne ðeowan iob. þæt nan man
nis his gelica on eorðan. bilewite man and rihtwis. ondrædende god. and
yfel forbugende;
 261.26. Swa stod se deofol on godes gesihðe. swa swa deð se
blinda on sunnan;
 261.27. Seo sunne ymbscinð þone blindan. and se blinda ne
gesihð þære sunnan leoman;
 261.28. God geseah ðone deofol. and se deofol swa ðeah wæs
bedæled godes gesihðe. and his wuldres;
 261.30. Eorðe is gecweden godes fotsceamel. and seo heofen is his
ðrymsetl;
 261.31. Nu stod se sceocca swilce æt godes fotsceamele upon
ðære eorðan. ða ða se ælmihtiga hine axode hwanon he come;
 261.33. He cwæð þæt he ferde geond þas eorðan. for
ðan ðe he færð swa swa petrus se apostol cwæð;
 261.34. Beoð syfre and wacole. for ðan ðe se deofol eower
wiðerwinna. færð onbutan swa swa grymetende leo. secende hwæne he
abite. wiðstandað þam. strange on geleafan;
 261.38. Micele wæron þises mannes geearnunga. þa se
ælmihtiga be him cwæð. þæt his gelica nære on eorðan;
 261.39. Ge magon gehyran sume his ðeawas. swa swa he be him
sylfum awrat;
 261.40. Iob cwæð. Ic alysde hrymende þearfan. and ðam
steopbearne þe buton fultume wæs ic geheolp. and wydewan heortan ic
gefrefrode;
 261.42. Ic wæs ymbscryd mid rihtwisnysse. Ic wæs blindum men
eage. and healtum fot. and þearfena fæder;
 261.44. Of flysum minra sceapa wæron gehlywde ðearfena sidan.
and ic ðearfum ne forwyrnde þæs ðe hi gyrndon. ne ic ne æt ana
minne hlaf buton steopbearne. ne ic ne blissode on minum menigfealdum welum;
 261.47. Ne fægnode ic on mines feondes hryre. ne læg
ælðeodig man wiðutan minum hegum. ac min duru geopenode symle
wegferendum;
 261.50. Ne behydde ic mine synna. ne ic on minum bosme ne bediglode
mine unrihtwisnysse;
 261.51. Ne sæde iob ðis for gylpe. ac for ðan ðe he wæs
eallum mannum to bysne geset;
 261.52. Þus mærne man wolde se manfulla deofol þurh ðam
micclum costnungum ðe he him to dyde fram gode geweman. and cwæð to
drihtne;
 262.55. Ne ondræt iob on idel god. þu ymbtrymedest hine. and
ealle his æhta. and his handgeweorc þu bletsodest. and his æhta weoxon
on eorðan;
 262.57. Ac astrece hwon ðine hand. and getill ealle ða ðing
þe he ah. and he ðe on ansyne wyrigð;
 262.58. Drihten cwæð to ðam sceoccan;
 262.59. Efne nu ealle ða ðing þe he ah sindon on ðinre
handa. buton ðam anum þæt ðu on him sylfum ðine hand ne astrecce;
 262.61. Ne derode Iobe naht þæs deofles costnung. ac fremode.
for ðan ðe he wæs fulfremedre on geðincðum. and gode near æfter
þæs sceoccan ehtnysse;
 262.64. Se deofol gewende ða fram godes gesihðe. and acwealde
ealle his æhta anes dæges;
 262.65. Sum ærendraca com to Iobe. and cwæð;
 262.66. Þine syll eodon and ða assan wið hi læswodon. þa
færlice comon Sabei. and hi ealle us benamon. and ðine yrðlingas
ofslogon. and ic ana ætbærst þæt ic ðe þis cydde;
 262.68. Mid þam ðe se yrðling þis sæde. ða com sum
oðer and cwæð;
 262.69. Fyr com færlice of heofenum. and forbærnde ealle
ðine scep. and ða hyrdas samod. and ic ana ætwand þæt ic ðe ðis
cydde;
 262.71. Þa com se ðridda ærendraca. and cwæð;
 262.72. Ða chaldeiscan comon on ðrim floccum. and ure olfendas
ealle gelæhton. and ða hyrdas mid swurde ofslogon;
 262.74. Ic ana ætfleah. þæt ic ðe þis cydde;
 262.74. Efne ða gyt com se feorða ærendraca inn. and
cwæð;
 262.75. Ðine suna and ðine dohtra æton and druncon mid heora
yldestan breðer. and efne þa færlice swegde swiðlic wind of ðam
westene. and tosloh þæt hus æt ðam feower hwemmum. þæt hit
hreosende ðine bearn ofðrihte. and acwealde;
 262.79. Ic ana ætbærst. þæt ic ðe þis cydde;
 262.80. Hwæt ða Iob aras and totær hi tunecan and his
loccas forcearf. and feol to eorðan. and cwæð;
 262.81. Nacod ic com of minre modor innoðe. and nacod ic sceal
heonan gewendan;
 262.82. Drihten me forgeaf ða æhta. and drihten hi me eft
benam. swa swa him gelicode swa hit is gedon. beo his nama gebletsod;
 262.84. On eallum ðisum ðingum ne syngode Iob on his welerum.
ne nan ðing dyslices ongean god ne spræc;
 263.87. Eal ðis dyde se ealda deofol to gremienne þone godan
man. and symle he læfde ænne cucenne him to cyðenne his æhta lyre.
þæt his mod wurde fram gode awend. ða ða he ða ungelimp geaxod
hæfde;
 263.90. Þæt fyr com ufan ðe þa scep forbærnde. ac hit
ne com na of heofenum þeah ðe hit swa gehiwod wære. for ðan ðe se
deofol næs on heofenum næfre siððan he ðanon þurh modignysse
afeol mid his geferum;
 263.93. Eall swa deð antecrist ðonne he cymð. he asent fyr
ufan swilce of heofenum. to bepæcenne þæt earme mancynn ðe he on
bið;
 263.95. Ac wite gehwa. þæt se ne mæg nan fyr of heofenum
asendan. se ðe on heofenum sylf cuman ne mot;
 263.97. On eallum ðisum ðingum ne syngode Iob on his welerum;
 263.98. On twa wison men syngiað on heora welerum. þæt is
gif hi unriht sprecað. oþþe riht forsuwiað. ac iob ne syngode on his
welerum. for ðan ðe he dyslice ongean god ne spræc. ne eac godes herunge
ne forsuwade;
 263.101. He cydde þæt he buton gytsunge swa micele æhta
hæfde. ða ða he hi swa eaðelice buton unrotnysse forlet;
 263.104. Eft siððan on sumum dæge þa þa godes englas
stodon on his gesihðe. þa wæs eac se scucca him betwynan. and drihten
him cwæð to;
 263.106. Hwæt la. Ne beheolde ðu minne ðeowan Iob. þæt
his gelica nis on eorðan. and gyt he hylt his unscæððignysse;
 263.108. Þu astyredest me togeanes him. þæt ic ðearfleas
hine geswencte;
 263.109. Se scucca andwyrde;
 263.109. Fel sceal for felle. and swa hwæt swa man hæfð. he
sylð for his life;
 263.110. Astrece nu ðine hand. and hrepa his ban and his
flæsc. ðonne gesihst ðu þæt he ðe on ansyne wirigð;
 263.112. Drihten cwæð to ðan scuccan;
 263.112. Efne he is nu on ðinre handa. swa ðeah hwæðere
heald his sawle;
 263.113. Ne geðafode god þis to forwyrde þam eadigan were. ac
þæt he wære to bysne eallum geleaffullum mannum. and wurde swiðor
gemærsod þurh his miccle geðyld. and earfoðnyssum;
 263.116. Ða gewende se deofol of drihtnes gesihðe. and sloh iob
mid þære wyrstan wunde fram his hnolle ufewerdan. oð his ilas
neoðewerde;
 264.118. Iob sæt ða sarlice eal on anre wunde. upon his
mixene. and ascræp ðone wyrms of his lice. mid anum crocscearde;
 264.120. His wif him cwæð to;
 264.121. Gyt ðu þurhwunast on ðinre bilewitnysse. Wyrig god
and swelt;
 264.122. Iob hire andwyrde;
 264.122. Þu spræce swa swa an stunt wif. Gif we god
underfengon of godes handa. Hwi ne sceole we eac yfel underfon? On eallum
ðisum ðingum ne syngode Iob on his welerum;
 264.125. Se swicola deofol genam þæt wif him to gefylstan.
þæt he ðone halgan wer ðurh hi beswice. swa swa he ær Adam þurh
euan beswac. ac se ylca god ðe geðafode þæt he swa gecostnod wære
heold hine wið þæs deofles syrwungum. and wið his sawle lyre;
 264.130. Witodlice ða geaxodon þry cyningas ðe him gesibbe
wæron eal his ungelimp. and comon him to of heora rice. þæt hi hine
geneosodon;
 264.132. Heora naman wæron ðus gecigde. Elifaz. Baldað.
Sofar;
 264.133. Hi gecwædon þæt hi samod cumende hine geneosodon.
and gefrefrodon;
 264.134. Hi ða comon and hine ne oncneowon for ðære
ormætan untrumnysse. and hrymdon þærrihte wepende;
 264.136. Hi totæron heora reaf. and mid duste heora heafod
bestreowodon. and him mid sæton manega dagas;
 264.137. Hit wæs swa gewunelic on ealdum dagum. þæt gif
hwam sum færlic sar become. þæt he his reaf totære. swa swa Iob
dyde. and eac ðas ðry cyningas;
 264.140. Hi comon hine to gefrefrigenne. ða awendon hi heora
frofer to edwite. and hine mid heora wordum tirigdon. swilce he for synnum swa
getucod wære. and cwædon;
 264.142. Wite com ofer ðe. and ðu ateorodest. Sarnys ðe
hrepode. and ðu eart geunrotsod;
 264.144. Hwær is nu ðin godes ege. and ðin strencð?
Hwær is ðin geðyld. and ðinra dæda fulfremednys;
 264.145. And mid manegum ðrafungum. hine geswencton;
 264.146. Iob cwæð;
 264.146. Eala gif mine synna and min yrmð þe ic ðolige
wæron awegene on anre wægan. þonne wæron hi swærran gesewene
ðonne sandcorn on sæ;
 264.149. To ðreagenne ge logiað eowere spræce. and ge
ðencað to awendenne eowerne freond;
 265.150. Mannes lif is campdom ofer eorðan. and swa swa medgildan
dagas. swa sind his dagas;
 265.151. He cwæð þæt mannes lif wære campdom ofer
eorðan. for ðan þe ælc ðæra ðe gode geðihð bið on
gewinne. wið ðone ungesewenlican deofol. and ongean his agenum lustum. þa
hwile ðe he on life bið;
 265.155. And swa swa se hyrman his edleanes anbidað. swa
geanbidað se gastlica cempa his edleanes æt ðam ælmihtigum gode;
 265.157. Godes gecorenan sind on gewinne on ðyssere worulde. and
ða arleasan on hire blissiað. ac ðæra rihtwisra gewinn awent to
blisse. and ðæra arleasra bliss. to biterum sarnyssum on ðære ecan
worulde þe gewelgað ða þolmodan;
 265.161. Ealle ðas deofles costnunga and ðæra æhta lyre.
his bearna deað. and his agen untrumnys. his wifes gewitleast. and his
freonda edwit. ne mihton awecgan Iob of his modes anrædnysse. ne fram his
micclan geleafan. ðe he to þan ælmihtigan gode symle hæfde. ac se
scucca wearð gescynd. þe hine beswican wolde;
 265.166. Iob cwæð eft;
 265.166. Min flæsc is ymscryd mid forrotodnysse. and mid dustes
horwum;
 265.167. Min hyd forsearode. and is forscruncen;
 265.168. Me habbað geswencednysse dagas. and on niht min ban
bið mid sarnysse ðurhðyd. and ða ðe me etað ne slapað;
 265.170. Ic eom lame wiðmeten. and yslum and axum geanlicod;
 265.171. Eft he cwæð;
 265.171. Ara me drihten. ne sind mine dagas nahte;
 265.171. Eft he cwæð;
 265.172. Ic wat soðlice. þæt min alysend leofað. and ic on
ðam endenextan dæge of eorðan arise. and ic beo eft mid minum felle
befangen. and ic on minum flæsce god geseo. ic sylf and na oðer;
 265.175. Þes hiht is. on minum bosme geled;
 265.176. We sædon eow and gyt secgað. þæt we ne magon
ealle ðas race eow be endebyrdnysse secgan. for ðan ðe seo boc is swiðe
micel. and hire digele andgyt is ofer ure mæðe to smeagenne;
 266.179. Ða ðry cyningas þa hæfdon langsume spræce
wið þone gedrehtan iob. and gewendan him ham syþþan;
 266.180. Ac god him gespræc þa and cwæð þæt he him
eallum ðrim gram wære. for þan ðe hi swa rihtlice ætforan him ne
spræcon. swa swa Iob his ðegen;
 266.183. God cwæð him to;
 266.183. Nimað eow nu seofon fearras. and seofon rammas. and
farað eft ongean to minum ðeowan Iobe. and geoffriað þas lac for eow;
 266.185. Iob soðlice min ðeowa gebit for eow. and ic his ansyne
underfo. þæt eow ne beo to dysige geteald. þæt ge swa rihtlice to me
ne spræcon. swa swa min ðeowa Iob;
 266.188. Hit wæs gewunelic on ealdum dagum. þæt man gode
ðyllice lac offrode on cucan orfe. and ða acwealde. ac seo offrung is nu
unalyfedlic æfter cristes ðrowunge;
 266.190. Elifaz ða and baldað and sofar. ferdon ongean to heora
mæge iobe. and didon swa swa him god bebead. and drihten underfeng IOBES
ansyne. and heora synne ðurh his ðingrædene forgeaf;
 266.193. Ðeah þe iobes ansyn wære atelice toswollen. and his
lic eal maðan weolle. swa þeah is awriten þæt se ælmihtiga
underfeng his ansyne. þa þa he for his freondum gebæd;
 266.196. Drihten eac ða gecyrde to Iobes behreowsunge. ða ða
he for his magum gebæd. and hine gehælde fram eallum his untrumnyssum.
and his æhta him ealle forgeald be twyfealdum;
 266.199. Be ðisum is to understandenne. þæt se ðe for
oðrum gebit fremað him sylfum micclum. swa swa þæt halige gewrit
segð. þæt ða ða Iob for his freondum gebæd. þa gecyrde god to
his behreowsunge. and swa eaðelice hine eft gehælde. swa he hine ær
geuntrumode;
 266.204. Iob hæfde ær his untrumnysse. seofon ðusend
sceapa. and ðreo ðusend olfenda. fif hund getyme oxena. and fif hund
assan;
 266.206. Him wæron eft forgoldene feowertyne þusend sceapa.
and six ðusend olfenda. þusend getyme oxena. and ðusend assan. and
drihten hine bletsode swiðor on ende. ðonne on angynne;
 267.209. He hæfde seofon suna. and ðreo dohtra ær. and
siððan eft eal swa fela;
 267.210. Hwi nolde god him forgyldan his bearn be twyfealdum. swa
swa he dyde his æhta? He nolde for ði þe his bearn næron forlorene.
swa swa his æhta wæron;
 267.212. His æhta wæron ealle amyrrede. and his tyn bearn
acwealde. ac ða bearn wæron swa ðeah gehealdene on ðam digelan life.
betwux halgum sawlum. and he for ði underfeng þæra bearna getel be
anfealdon. for ðan þe ða oðre him wæron gehealdene. ðe þurh
þæs deofles ehtnysse acwealde wæron;
 267.217. Hwæt ða Iobes gebroðra and geswustru and ealle ða
ðe hine ær cuðon comon him to. and hine gefrefrodon. and his micclum
wundrodon. and him gife geafon;
 267.220. Næron gemette on ealre eorðan swa wlitige wimmen. swa
swa wæron Iobes dohtra;
 267.221. He soðlice leofode æfter his swingle an hund geara.
and feowertig geara. and geseah his bearna bearn. oð ða feorðan
mægðe;
 267.223. On eallum his life he leofode twa hund geara. and eahta
and feowertig geara;
 267.224. He wæs se fifta man æfter abrahame þam
heahfædere. on ðam timan wæs swiðe langsum lif on mancynne;
 267.227. Gif hwilc gelæred man þas race oferræde. oððe
rædan gehyre. þonne bidde ic þæt he ðas scyrtinge ne tæle;
 267.228. Him mæg his agen andgyt secgan fullice be ðisum. and
eow læwedum mannum is ðis genoh. ðeah ðe ge ða deopan digelnysse
ðæron ne cunnon;
 267.231. Hit gelamp ðus soðlice be iobe. swa swa he sylf awrat.
ac swa ðeah seo gastlice getacnung þære gereccednysse belimpð to
cristes menniscnysse. and to his gelaðunge. swa swa lareowas trahtnodon;
 267.234. Gif ure ænigum sum ungelimp becume. ðonne sceole we
beon gemyndige þises mæran weres. and geðyldige beon on ðam
ðwyrnyssum þe us se ælmihtiga on besent. and habban maran care ure
sawle. þonne ðære scortan gesælðe. þe we sceolon forlætan;
 267.238. Sy wuldor and wurðmynt ðam welwyllendan scyppende.
ealra his wundra. and his weldæda. se ðe ana is god.a. on ecnysse. amen:

END_TEXT
START_TEXT

ÆCHom II, 36.1
B1.2.38.
Sixteenth Sunday after Pentecost: Godden 1979, 268-71.



 268.1. <foreign> DOMINICA SEXTADECIMA. POST PENTECOSTEN: </foreign> <foreign>Nemo potest
duobus dominis seruire; Et reliqua;</foreign> Drihten cwæð on sumne timan to his
leorningcnihtum. Ne mæg nan man twam hlafordum samod ðeowian. oððe he
ðone ænne hatað. and ðone oðerne lufað. oððe he hine to ðam
anum geðeot. and ðone oþerne forsihð;
 268.5. Ne mage ge soðlice þeowian gode. and eowres feos
gestreone;
 268.6. For ði ic secge eow þæt ge to swiðe ne hogian embe
eowerne bigleofan. and eowerum scrude;
 268.8. Mare is seo sawul and betere. ðonne se mete. and se
lichama betera ðonne ða gewæda;
 268.9. Behealdað þas fugelas. þe ne sawað. ne ne ripað.
ac eower heofenlica fæder hi afet;
 268.10. La hu ne sind ge beteran þonne ða fugelas? Hwilc eower
mæg geican ane elne to his agenum wæstme. and hwi sind ge carfulle be
eowerum scrude;
 268.13. Behealdað þas lilian hu heo weaxst. heo ne swincð. ne
ne spinð;
 268.14. Ic secge eow to soðan. þæt furðon Salomon on
eallum his wuldre. næs swa fægere ymscryd. swa swa lilian beoð;
 268.15. Gif god ða wyrta þe nu todæg beoð. and tomerigen
beoð forswælede. swa fægre frætewað. hu miccle swiðor mæg he
eow scrydan;
 268.18. Eornostlice. ne beo ge hogigende and cweðende. hwæt
sceole we etan. oððe hwæt drincan. oððe mid hwam beo we ymbscrydde.
ealle ðas ðing secað þa hæðenan;
 268.20. Soðlice eower heofenlica fæder wat. þæt ge ealles
ðyses behofiað;
 268.21. Secað ærest godes rice. and his rihtwisnysse. and
ealle ðas ðing eow beoð þærto geeacnode;
 268.24. Beda trahtnode sceortlice ðis godspel. and cwæð
þæt we sceoldon ða hwilwendlican ðing to urum bricum habban. na on ure
heortan lufe healdan;
 269.26. Drihten sylf geopenode hwæt ða twegen hlafordas sind.
mid þam ðe he cwæð. ne mage ge gode ðeowian. and eoweres feos
gestreone;
 269.28. Gehyre se gytsere ðas word se ðe leaslice is cristen
gecweden. gehyre he þæt he ne mæg his gytsunge ðeowian. and criste
samod;
 269.30. Nis swa ðeah gecweden se ðe welan hæfð. ac se ðe
ðeowað ðam welum;
 269.32. Witodlice se ðe is þæra æhta ðeow. he
ðeowað him swa swa hlaforde. and se ðe is þæra æhta hlaford. he
dælð hi swa swa hlaford;
 269.34. Se ðe gytsunge him hæfð to hlaforde. se forsihð
his scyppend. and se ðe his scyppende ðeowað mid lufe swa swa hlaforde.
he forsihð ða feondlican gytsunge. seo ðe is wyrtruma ælces yfeles;
 269.37. Drihten us manode þæt we næron ealles to carfulle
ymbe urne fodan. oððe embe ure gewæda;
 269.38. We sceolon mid geswince us metes tilian. for Adames
ofergægednysse. ac we sceolon ða ymhidignysse fram us awurpan;
 269.40. Betere is seo sawul ðonne se mete. and se lichama betera
ðonne his scrud;
 269.41. Swilce he cwæde. se god ðe eow þa beteran ðing
þæt is sawle and lichaman forgeaf. and eow to men gesceop. se ylca mæg
eow eaðelice foresceawian bigleofan and hleowðe. gif ge his willan
gefremmað;
 269.45. Wite gehwa þæt seo sawul is gast. and be eorðlicum
mettum ne leofað. ac ure hwilwendlice lif bið mid mettum gefercod;
 269.47. For synnum oftihð se ælmihtiga wealdend hwilon mannum
bigleofan. ac swa ðeah se ðe hungre acwelð we gelyfað þæt he
gegæð gode. buton he þe swiðor forscyldgod wære;
 269.50. He cwæð;
 269.50. Behealdað þas fleogendan fugelas ðe ne sawað ne ne
ripað. ac eower heofonlica fæder hi afet;
 269.51. Gif ða wacan fugelas þe nu todæg beoð. and beoð
tomerigen to nahte awende. habbað butan care bigleofan ðurh heora
scyppendes foresceawunge. hu miccle swiðor wile god foresceawian urne
bigleofan we ðe sind ece on urum sawlum. and eac beoð on lichaman
unateorigendlice. æfter ðam gemænelicum æriste;
 269.56. Drihten cwæð. þæt we sind micele rottran þonne
ða fugelas. for ðan þe se man ðe gode geðihð is ealra gesceafta
rotost. and gode leofost. buton ðam heofenlicum englum þe næfre ne
syngodon;
 270.60. Mannes gecynd is micclum gewurðod. þurh þæt þe
se ælmihtiga godes sunu hine sylfne gemedemode þæt gecynd to
underfonne;
 270.62. He cwæð;
 270.62. Hwilc eower mæg geican ane elne to his lenge? Witodlice
ne become we þurh ure foresceawunge to ðam wæstme þe we on urum
lichaman habbað. uton for ði lætan þæs reafes ymhidignysse. to
ðæs dihte þe ðam lichaman ða lenge forgeaf;
 270.67. Wyrta sind eaðelice gesceafta. and ðurh winterlicne
cyle symle forseariað. swa ðeah þæs ælmihtigan cystinys. hi
geglencð mid swa wlitigum blostmum. þæt hi oferstigað. mid heora
fægernysse ealle eorðlice gebleoh;
 270.70. Ne mihte se wuldorfulla Salomon ne nan eorðlic cyning.
swa wlitige deagunge his hræglum begytan. swa swa rose hæfð. and lilie.
and fela oðre wyrta þe wunderlice scinað;
 270.73. Ða wyrta beoð nu todæg blowende on wynsumnysse. and
tomerigen beoð forbærnde;
 270.74. Merigen is geteald on bocum for toweardre tide. þeah ðe
ge ða bysne ne cunnon;
 270.76. Hwi forgifð god þam wacum wyrtum swa fægerne wlite.
and us forbyt þæt we ne sceolon hogian ymbe ure frætuwunge. buton for
ðan ðe we sceolon mid wacnysse. and soðre eadmodnysse. þa heofenlican
fægernysse and frætewunge geearnian. þe adam forleas for ðan ðe he
wolde þurh ðæs deofles tihtinge. mærra beon þonne he gesceapen
wæs;
 270.81. Ne sceole we wuldrian on woruldlicere frætewunge.for
ðan þe seo frætewung. and se lichama sind brosniendlice. swa swa
ðæra wyrta blostm;
 270.85. Drihten bead þæt we næron bysige and carfulle
cweðende. hwæt sceole we etan. oððe hwæt drincan. oððe mid hwam
beon ymscrydde. and cwæð;
 270.87. Witodlice eower heofenlica fæder wat þæt ge
þyssera ðinga behofiað;
 270.88. Secað ærest godes rice. and his rihtwisnysse. and
ealle ðas ðing eow beoð þærto geeacnode;
 270.89. We sceolon ærest secan godes rice. and his rihtwisnysse.
þæt is þæt we sceolon swiðor hogian embe þæt ece lif. þonne
ymbe ðone ateorigendlican bigleofan ðone us geeacnað god ðærto. gif
we ðæs oðres swiðor cepað;
 270.93. Ne cwæð he na þæt us beoð þa ateorigendlican
bigleofan forgyfene. ac þærto geeacnode. for ðan ðe he talað
þæt ece lif to his gife. and ðone eorðlican bigleofan to
hwilwendlicere læne. þæt ece lif us forgifð god. and ðurh his
genihtsumnysse us ðone hwilwendlican fodan ðærtoeacan wyrpð.
swuteligende þæt se foda nis na ure med. ac þæt ece lif is ures
geswinces edlean;
 271.99. Dæghwomlice we sceolon gewilnian þæs ecan lifes.
and ure synna symle wanian. for ðan ðe hi beoð gegaderode to micelre
hypan. gif we hi weaxan lætað. oft of ðinnum renscurum flewð seo
eorðe;
 271.103. Þis godspel ðincð dysegum mannum sellic. ac we hit
secgað swa ðeah. weald ðeah hit sumum men licige;
 271.104. God us gerihtlæce. and to ðam ecan life gelæde.
swa swa he behet ðam ðe hine lufiað;
 271.106. Sy him wuldor and wurðmynt. on ealra worulda woruld.
Amen:

END_TEXT
START_TEXT

ÆCHom II, 36.2
B1.2.39.
De Maria: Godden 1979, 271.



 271.1. <foreign> DE SANCTA MARIA</foreign> Hwæt wylle we secgan ymbe Marian
gebyrdtide. buton þæt heo wæs gestryned þurh fæder. and ðurh
moder. swa swa oðre men. and wæs on ðam dæge acenned þe we
cweðað <foreign>Sexta Idus Septembris;</foreign> Hire fæder hatte Ioachim. and hire moder
Anna. eawfæste men on ðære ealdan æ. ac we nellað be ðam na
swiðor awritan þy læs ðe we on ænigum gedwylde befeallon;
 271.6. Eac þæs dæges godspel is swiðe earfoðe
læwedum mannum to understandenne. hit is eal mæst mid haligra manna naman
geset. and hi habbað swiðe langsume trahtnunge. æfter ðam gastlicum
andgite. ði we hit lætað unsæd;

END_TEXT
START_TEXT

ÆCHom II, 37
B1.2.40.
Matthew: Godden 1979, 272-9.



 272.1. <foreign> 11. KALENDAS OCTOBRIS. NATALE SANCTI MATHEI APOSTOLI ET
EUANGELISTÆ.</foreign> Se godspellere matheus þe we todæg wurðiað awrat be
him sylfum hu se hælend hine geceas to his geferrædene þus cweðende;
 272.3. <foreign>Cum transiret iesus. uidit hominem in thelonio sedentem.
matheus nomine; ET RELIGUA;</foreign> Þa ða se hælend ferde on sumere byrig. ða
geseah he sittan sumne mannan. æt tollsetle matheus gehaten. and he
cwæð to him. folga me;
 272.6. Matheus aras þærrihte fram his tolle. and filigde ðam
hælende. and gelaðode hine þæs dæges. to his huse;
 272.8. Efne ða comon fela gerefan. and synfulle men. and sæton
æt ðam gereorde mid þam hælende and his leorningcnihtum;
 272.10. Hwæt ða. þa iudeiscan sunderhalgan and boceras
þæt gesawon and mid ceorunge cwædon to cristes leorningcnihtum;
 272.12. Hwæt la. hwi gereordað eower lareow hine mid ðisum
manfullum mannum and synfullum? ða ofhyrde þæt se hælend. and
cwæð;
 272.14. Nis nan neod þam strangum nanes læces. ac ðam ðe
yfele sind gehæfde;
 272.15. Farað nu and leorniað hwæt ðis mæne. Ic wylle
mildheortnysse. and na offrunge;
 272.16. Ne com ic na to clipigenne ða rihtwisan. ac ða
synfullan to dædbote;
 272.19. We nimað þæt andgit þises godspelles ægðer ge
of mathees gesetnysse ge of lucas;
 272.20. Matheus is ebreisc nama þæt is on leden <foreign>donatus.</foreign> and
on englisc forgifen oððe gegodod;
 272.21. God hine godode. swa þæt he hine awende of tollere to
apostole. and him forgeaf ða gife þæt he awrat ða forman cristes boc.
and is godspellere þurh godes micclan cyste;
 273.24. He hine geseah sittan æt tolle. he hine geseah. na
þæt an mid lichamlicere gesihðe. ac eac swilce mid incundre miltsunge.
swa þæt he hine geceas to heofonlicere geðincðe. and cwæð. folga
me;
 273.27. Folga me na þæt an on fotlicum gange. ac eac swilce on
goddra ðeawa geefenlæcunge. swa swa se apostol cwæð. Se ðe cweð
þæt he on criste wunige. he sceal faran swa swa crist ferde;
 273.30. Matheus aras and forlet his tollscire. and filigde criste.
for ðan ðe he mid ungesewenlicere onbryrdnysse his mod lærde. swa swa he
mid his worde. wiðutan hine clypode;
 273.34. Matheus þa gearcode micel gereord ðam hælende. and
hine to his huse gelaðode;
 273.35. He gearcode him gebeorscipe on his huse. ac he gearcode him
micele þancwurðran gereord on his heortan. ðurh geleafan and soðre
lufe. swa swa he sylf cwæð. Ic stande æt ðære dura cnucigende. and
swa hwa swa mine stemne gehyrð. and ða duru me geopenað. ic gange in to
him. and mid him gereordige. and he mid me;
 273.40. God afandað ælces mannes heortan. and se ðe
underfehð his neosunge mid godum willan se bið gereordod wiðinnan þurh
gife þæs halgan gastes. and god wunað mid him gif he on godum weorcum
ðurhwunað;
 273.44. Þa sunderhalgan and ða boceras þe beciddon þæt
crist mid þam synfullum mannum hine gereordode wæron mid twyfealdum
gedwylde befangene. for ðan ðe hi þæs hælendes mildheortnysse on
ðam synfullum hyrwdon. and hi sylfe rihtwise tealdon;
 273.48. Drihten him cwæð to. ne behofiað ða halan nanes
læces. ac ða untruman;
 273.49. He is hælend gehaten. for ðan ðe he hælð
ægðer ge manna lichaman ge heora sawle. and for ði he com to mancynne
þæt he wolde ða synfullan gerihtlæcan. and heora sawla gehælan;
 274.52. Se ðe wenð þæt he hal sy. se is unhal;
 274.53. Þæt is. se ðe truwað on his agenre rihtwisnysse.
ne hogað he be ðam heofenlican læcedome;
 274.55. He cwæð. farað and leorniað hwæt þæt
mæne ic wylle mildheortnysse. and na offrunge. Þis cwæð sum witega
ær ðan ðe crist to men geboren wurde;
 274.57. Ne bið gode nan offrung ne nan lac gecweme buton
mildheortnysse;
 274.58. Ðeah þe sum wælhreowa gode lac geoffrige. ne bið
heo gode andfenge. buton he his wælhreawnysse awurpe. and mildheortnysse
lufige;
 274.60. Þa iudeiscan wuldrodon on heora ælicum offrungum. and
crist sæde þæt him wære leofre liðe heortan. and het hi for ði
leornian hwæt se witega mænde mid þære clypunge;
 274.63. Gode is swiðe leof þæt he mancynne myltsige. and him
is leofre þæt he us miltsige ðurh sumne intingan. ðonne he us for urum
scyldum geniðerige. and ða mildheortnysse þe him is gecyndelic. ða he
wile habban æt us swiðor þonne ure lac;
 274.67. He cwæð;
 274.67. Ne com ic na to clypigenne ða rihtwisan. ac ða
synfullan to dædbote;
 274.68. Ða synfullan he gebigð to dædbote. and ða
rihtwisan he geeacnað mid maran rihtwisnysse;
 274.70. Ne clypað he ða him to ðe hi sylfe rihtwise taliað.
swilce swa ða sunderhalgan wæron þe mid andan ceorodon þæt he mid
ðam synfullum æt;
 274.72. Eal mennisc wæs synfull. ac drihten gerihtwisode buton
geearnungum ðurh his gife ða ða he geceas. swa swa he dide þysne
godspellere. matheum. ðe we nu todæg wurðiað;
 274.75. He wæs bedofen on deoppre nytennysse woruldlicra
gewilnunga. ac drihten hine ætbræd of ðam fenlicum adelan. to
heofenlicum geðincðum. and hine gesette eallum ðeodum to godspellere;
 274.78. Sy him ðæs wuldor. a on ecnysse. Amen: <foreign>PASSIO
EIUSDEM.</foreign> ðes ylca apostol and godspellere becom þurh godes sande æfter
drihtnes upstige to heofenum to ethiopian þæt is ðæra Silhearwena
rice. and gemette ðær twegen drymen. Zaroes. and Arfaxað. dweliende
þæt folc mid heora drycræfte;
 275.84. Hwæt ða MATHEUS arasode heora deofles cræft. and
ealle ða gehælde þe hi alefedon. and fela oðre untrume
ðærtoeacan. þurh þæs hælendes naman þe hine ðider asende;
 275.87. An þæs cynges cnihta wæs ær afaren to
hierusalem. and wearð be wege ðurh godes apostol Philippum gefullod. se
underfeng þone godspellere matheum mid ealre estfulnysse and hine axian
ongann;
 275.91. La leof sege me humeta canst ðu nu ðu eart ebreisc
grecisc gereord and egyptisc. and eac ethiopisc? Matheus andwyrde. eal
middaneard hæfde ane spræce ær ðan þe seo dyrstignys asprang
æfter Noes flode. þæt men woldon him aræran swa heahne stypel
þæt his hrof astige to heofenum. ac se ælmihtiga towearp heora anginn.
swa þæt he forgeaf ælcum ðæra wyrhtena synderlic gereord. and
heora nan nyste hwæt oðer gecwæð;
 275.98. Eft syððan þæs ælmihtigan godes sunu þa ða
he wolde com to middanearde. and tæhte mid hwilcere getimbrunge we sceolon
to heofonum astigan. and asende us his apostolum þone halgan gast of heofenum
on fyres hiwe. se us onælde swa swa fyr deð isen. and us forgeaf ingehyd
ealles wisdomes. and ealra gereorda. þyssere worulde;
 275.103. And to swa hwilcere leode swa we cumað we cunnon
ðære gereord na medemlice. ac fulfremedlice;
 275.106. Æfter þyssere spræce comon ða drymen and
hæfdon him mid twegen ormæte dracan. ðæra orðung acwealde þæt
earme mennisc. ac se apostol matheus þa dracan geswefode. and siððan of
ðam lande adræfde. swa þæt hi næfre siððan þær gesewene
næron;
 276.110. Æfter ðisum þærrihte gewat þæs cynges sunu.
and ða drymen stodon æt his forþsiðe leasetende þæt hi woldon
hine eft to life aræran;
 276.112. Ða ða him þæs ne speow ða sædon hi ðam
cyninge þæt he wære gelæht to heora godum. and sceolde beon an
ðæra goda. and he wurðe wære þæt him man worhte anlicnysse and
templ arærde;
 276.115. Þæs cynges cniht ða se ðe hæfde geinnod þone
godspellere matheum æt his huse. sæde ðære cwene be him;
 276.117. Se cyning ða Eglippus sende his arwurðoston ðegenas
to ðam apostole. and he com ða and þone æðeling Eufranon on drihtnes
naman of deaðe arærde;
 276.119. To ðyssere dæde wearð þæs cynges heorte
ablicged. and he het his leode cuman. and hi gebiddan to ðam apostole.
cwæð þæt he god wære on mannes hiwe lutiende;
 276.122. Ða com þæs landes menigu mid leohtfætum. and mid
taperum. mid store. and mid mislicum offrungum. woldon ðam godspellere swa
swa gode offrian;
 276.124. Hwæt ða matheus hi ðisum wordum gespræc;
 276.125. Ne eom ic na god. ac ic eom godes ðeowa. se asende me to
eow þæt ge bugon fram eowerum hæðengilde to ðam soðan scyppende.
se ðe ana is god;
 276.128. Nimað eower gold and eower seolfor þe ge me beodað.
and farað and arærað þam ælmihtigan gode tempel. and gadriað eow
ðær to gehyrenne godes word;
 276.131. Hwæt ða sixtig ðusend manna ferdon to ðan weorce.
and binnon ðritig daga þæt tempel geendodon;
 276.132. Matheus ða se apostol sceop ðære cyrcan naman. <foreign>
Resurrectio.</foreign> þæt is ærist. for ðan ðe ðurh ðæs
æðelinges ærist wæs se intinga þære cyrcan getimbrunge;
 276.135. On þære cyrcan wunode se godspellere ðreo and
twentig geara. and gehadode mæssepreostas. and diaconas. and on gehwilcum
burgum biscopas gesette. and fela cyrcan arærde;
 276.138. Se cyning eglippus wearð gefullod. and his gebedda
eufenissa. and heora sunu eufranon se ðe þær aræred wæs. and his
swuster effigenia. seo ðurhwunode on mægðhade. for cristes lufon;
 276.141. Þa twegen drymen Zaroes and Arfaxað. wurdon gescynde
of ðam earde. swa hraðe swa se æþeling of deaðe aras;
 276.143. Langsum is to recenne. hu fela blinde se apostol onlihte.
oþþe hu fela bedredan he gehælde. hu fela reoflige geclænsode. hu
fela wode he gebrohte on gewitte. hu fela deade he arærde. and hu cristen se
cyning wearð. and hu eawfæst seo æþele cwen. and hu estfull eal
þæs cyninges folc;
 277.147. Ðas race we lætað for ðære langsumnysse. and
we willað eow secgan þæs halgan godspelleres ðrowunge;
 277.150. Se cyning eglippus leofode his lif on eawfæstre
drohtnunge. and on fulre ylde ferde to gode. and his broðor sunu Irtacus
yfele geworht man feng to his rice;
 277.152. Se wolde niman his magan to wife þæs cyninges dohtor.
seo ðe wæs to abbudissan gehadod. ma ðonne ofer twam hund mædenum.
and behet þam apostole healf his rice gif he mihte hi gebigan to his
synscipe;
 277.155. Þa het se apostol ðone cyning cuman to cyrcan mid his
folce. and ealle ða mædenu samod;
 277.157. Hi ða comon swa heora gewuna wæs. and se apostol him
eallum sæde. hwæt gebyrað to sinscipe. hwæt to wydewan hade. hwæt
to mæghade. and hwæt to ælces mannes ðeawum þe on godes
gelaðunge mid geleafan wunað;
 277.160. And cwæð ða æt nextan þæt gif hwa þæs
cyninges bryde gewemde. þæt he wyrðe wære þæt hine man on
byrnendum ligum bescufe;
 277.163. Þu min leofe bearn Irtace. nu ðu wast þæt
effigenia ðines foregengan dohtor is þæs heofenlican cyninges bryd. and
mid haligrefte gehalgod. Hu miht ðu þam ælmihtigan his bryde beniman.
and ðinum sinscipe geðeodan? Irtacus ða wearð swiðe geyrsod. and
ðonon swa gewat;
 277.168. Ða astrehte seo abbudisse effigenia hi æt þæs
apostoles fotum. ætforan eallum ðam folce and cwæð;
 277.169. Ic bidde ðe þurh ðone god ðe ðe to apostole
geceas. þæt ðu asette ðine hand ofer me. and ofer ealle ðas
gehadodan mædenu. and gebletsa us þæt we magon ætberstan ðan ðe
us gebysmrian wile;
 277.172. Matheus ða truwigende on his drihtne lede haligreft.
ofer hire heafod. and ofer ealra ðæra mædena heafdu þe hire mid
wæron. mid þyssere bletsunge;
 277.175. God ælmihtig lichamena scyppend. and sawla blawend.
þu ðe nane ylde. ne nænne had ne forsihst. ac ðu eart ealra scyppend.
and gelice alysend. geheald þas ðine þinena wið ælcere
gewemmednysse. and gestranga hi on halgum mægnum. þæt hi mid
wulderbeage eces mægðhades to ðines suna hælendes cristes clænan
geðeodnysse becuman moton;
 278.181. Æfter þissere bletsunge and menigfealdre tihtinge.
mæssode se apostol ðam folce. and hi siððan ham gewendon. ac se
apostol belaf binnon ðam temple. hine gebiddende æt ðam halgan weofode;
 278.184. Þa sende se wælhreowa cyning Irtacus. ænne
cwellere to ðam apostole. þæt he hine acwellan sceolde;
 278.185. Witodlice ða ða he stod on his gebedum astrehtum
handum. þa ðyde se cwellere hine bæftan mid atogenum swurde. and hine
swa gemartirode;
 278.188. Þus wearð se apostol and godspellere matheus on
ðisum dæge gemartirod. and his halige sawul gewende to heofenan rice to
hælende criste;
 278.191. Ða wearð þæt cristene folc swiðe astyred for
ðæs apostoles slege. and woldon forbærnan inne þone arleasan cyning.
ac ða eawfæstan mæssepreostas and diaconas hi earfoðlice gestildon;
 278.194. Þæt halige mæden effigenia aspende hire gold and
hire seolfor. and arærde cyrcan ðam apostole to wurðmynte. and ða lafe
ðearfum dælde;
 278.196. Ða asende se cyning Irtacus æðelborene wif to ðam
mædene effigenian. þæt hi hi forspeonon to his lustum. ac ða ða hi
ne mihton hire mod to ðan gebigan. þa clypode se cyning him drymen to. and
wolde mid drycræfte hi to his willan geweman;
 278.200. Eft ða ða him þyses ne speow. ða het he ontendan
eal hire botl þær heo mid hire mædenum on gebedum ðurhwunode;
 278.202. Hwæt þæt fyr ða barn onbutan þam botle. ac
ðærrihte æteowode godes engel mid ðam apostole matheo. and cwæð
to ðam mædene. Beo ðe anræde effigenia and unforht. ðis fyr sceal
gecyrran to þam þe hit asende;
 278.205. Hwæt ða drihten arærde micelne wind. and se
gelæhte ealne ðone lig. and abær hine to ðæs cyninges botle. swa
þæt him ne belæfde nan ðing unforburnen. and he sylf earfoðlice
þam fyre ætbærst;
 279.209. Him wære swa ðeah betere. þæt he forburne
þonne he ætburste. for ðan ðe his ancenneda sunu sona awedde. and hine
sylfne gestod seo miccle coðu þe læcas hatað <foreign>elefantinus morbus.</foreign> mid
ðære he wæs ofset fram ðam hnolle ufan oð his fotwylmas neoðan;
 279.213. He geseah ða þæt hine ne mihte nan læce
gehælan. and sette his swurdes ord togenes his innoðe. and feol him
onuppon. þæt him ðurheode;
 279.215. Rihtlice swa þæt he him ætforan underfenge. æt
his agenum handum. þæt þæt he don het þam halgan apostole æt his
bæce;
 279.217. Þæt folc ða gesette effigenian broðor Ueor
gehaten to cyninge. se ðe wæs ær gebletsod æt þæs apostoles
handum;
 279.219. Se rixode on ðam cynerice. ðreo and sixtig geara. and
siððan sette his anne sunu to ealdormen. and oðerne to cyninge;
 279.221. Þæt rice wunode siððan on soðum geleafan. oð
þisne andwerdan dæg þam ælmihtigan to lofe. se ðe is ealra leoda
cyning;
 279.223. Þær beoð gefremode fela wundra gelome. ðurh
geearnunge þæs eadigan apostoles. ðurh godes mihte. mannum to frofre;
 279.225. Sy þæs gode lof. a. on ecnysse. Amen:

END_TEXT
START_TEXT

ÆCHom II, 38
B1.2.41.
Simon and Jude: Godden 1979, 280-87.



 280.1. <foreign>5. KALENDAS NOUEMBRIS. PASSIO SANCTORUM APOSTOLORUM
SIMONIS. ET IUDE. </foreign> Men ða leofostan we wyllað eow secgan þæra
apostola ðrowunge. ðe we nu todæg wurðiað Simones and Iudan;
 280.2. Hi ferdon ðurh wissunge þæs halgan gastes. to ðam
earde þe is gehaten persida. and þær gemetton ða twegen drymen.
Zaroen. and Arfaxað. þe ætflugon ðam apostole matheo. of ðæra
silhearwena lande. and mid mislicum scyncræfton þæt folc dwelodon;
 280.7. Þa hæfde se cyning Xerxes gecweden gefeoht ongean ða
Indiscan. and sende his ealdorman þam here togeanes;
 280.8. Se ealdorman ða offrode his lac þam hæðenum godum.
ac ða deoflu þe on ðam anlicnyssum sticodon. ne mihton nane andsware
syllan. swa swa heora gewuna wæs;
 280.11. Ða ferdon hi to oðrum deofolgilde. and þær
befrunon hwi heora godas him andwyrdan ne mihton;
 280.13. Þa andwyrde se deofol and cwæð. þæt heora godas
ne mihton him andsware syllan. for ðam twam apostolum ðe þær cumene
wæron;
 280.15. An ðæra hatte simon. oðer iudas;
 280.16. Ðas habbað swa micele mihte fram gode. þæt nan
deofol ne dear on heora andwerdnysse sprecan;
 280.18. Þa het se ealdorman Uuarardah hi him to gelangian. and hi
befran hwæt hi wæron. oððe hwanon hi comon. oþþe hwi hi ðider
comon;
 280.20. Ða apostoli cwædon;
 280.20. We sind ebreisce hælendes cristes ðeowan. and we comon
hider for eowere hæle. þæt ge eowere deofol gild forlæton. and
oncnawan þone soðan god þe on heofonum is;
 280.23. Ða dydon hi þurh þæs ealdormannes bene þæt
ða deoflu spræcon swa swa heora gewuna wæs. and sædon þæt
þær wære micel gefeoht toweard. and on ægðre healfe sceoldon
feallan;
 281.26. Hwæt ða apostoli ða hlogon þæra deofla
leasunga. and se ealdorman cwæð;
 281.27. Me stent ege þysse andsware. and ge hlihað? ða
apostoli him andwyrdon;
 281.28. Ablinne ðin ege. for ðan ðe sib com mid us to
ðissere scyre;
 281.29. Beo ðe stille dæglanges ðinre fyrdinge. and
tomerigen ymbe undern cumað þine ærendracan ðe ðu asendest. and
cyðað þe þæt ða indiscan. willað beon eower gafolgylderas. and
mid ealre sibbe eow underðeodan;
 281.33. Hwæt ða hæðengyldan ða ðe þæt tempel.
and þæra goda gymdon. cwædon to þam ealdormen mid micclum graman;
 281.35. La leof ne scealt ðu ða arwurðan godas ðe ðe
soð secgað forseon. for ðissera leasra manna and ælðeodigra segene.
ac hat hi healdan þy læs ðe hi fleames cepon;
 281.37. Þa andwyrde se heretoga. Ic hate healdan hi. and eow.
oð þæt heora sagu afandod sy. siððan we witon hwilce we sceolon
gearwurðian. hwilce fordeman;
 281.41. Hit wearð ða gelæst on merigen. swa swa ða
apostoli beheton. þæt ða bodan comon fram ðam Indiscum mid gafole. and
mid fulre sibbe;
 281.43. Þa het se ealdorman onælan ormæte ad. and wolde
ða hæðengildan forbærnan ðe ðam apostolum wiðcwædon. ac ða
apostoli begen hi astrehton æt þæs ealdormannes fotum. biddende
þæt hi næron for heora intingan acwealde;
 281.46. We comon for manna hælðe hider. nu sind we geðuhte
þæt we men acwellon;
 281.48. Hi lagon forð astrehte. and dydon dust uppon heora
heafod;
 281.49. Ða cwæð se ealdorman;
 281.49. Wundor me ðincð eower ðingræden and hi sealdon
sceattas minum ðegenum. to ði þæt ic eow cuce forbærnde;
 281.51. Þa apostoli cwædon;
 281.51. Þis is ures lareowes cristes regol;
 281.52. Oðre men hatiað heora fynd. and yfel mid yfele
forgyldað;
 281.53. We soðlice lufiað ure fynd. and þam teala doð þe
us hatiað;
 281.54. Ða andwyrde se ealdorman;
 281.54. Geðafiað huru þæt man ealle heora æhta eow
sylle. and he het ða mid þam worde sceawian heora æhta;
 281.56. Þa wurdon ðær getealde an hund ðæra
hæðengylda þe ðæs temples gymdon. and nan man ne mihte heora
æhta geriman. on golde and on seolfre. on orfe and on reafe;
 281.59. Ða bead se ealdorman ða æhta þam apostolum. ac hi
wiðsocon. ðus cweðende;
 281.60. Nis us alyfed æhta to hæbbenne ofer eorðan. for
ðan ðe ure æhta sind ece on heofonum þær ðær undeadlicnys
ricsað;
 281.62. Se ealdorman cwæð;
 281.62. Underfoð sum ðing for ðan ðe ge sind ælðeodige
and ðearfan;
 281.63. Þa apostoli andwyrdon;
 282.64. Ne sind we na ðearfan. for ðan ðe we habbað
heofenlice welan;
 282.65. Ac gif ðu wilt þæt ðis feoh becume to ðinre
sawle ðearfe. todæl hit ðonne ðearfum. and wanhalum. wydewum and
steopbearnum. and hafenleasum gafelgyldrum. we soðlice ne behofiað
þyssera eorðlicera æhta. ne hi ne magon ðam sweltendan men heonon
folgian;
 282.70. Se ealdorman ða þa apostolas mid him to ðam cyninge
Xerxes gelædde. and tealde him be endebyrdnysse hu hit gedon wæs;
 282.72. Þa wæron ða foresædan drymen ðær Zaroes. and
arfaxað. and yfele spræcon be ðam apostolum. and bædon þæt hi
moston heora mihte cyðan on sumum mannum. þæt se cyng gesawe hwæðer
hi soðfæste wæron;
 282.75. Þa het se cyning clypian him to unbesorge men. and het hi
habban geflit wið ða drymen;
 282.77. And hi dydon ða mid deofles cræfte þæt hi ealle
wurdon adumbode. and cwædon to ðam cyninge;
 282.78. Þæt ðu wite þæt we sind of ðæra goda
getele. we lætað hi nu sprecan. ac we gedoð þæt hi gan ne magon;
 282.80. Þa ða hi ðis gedon hæfdon. ða cwædon hi eft;
 282.81. We forgifað him nu gang. ac we doð þæt hi openum
eagum naht ne geseoð;
 282.82. Ða ða hi ðis dydon. þa forhtode ðæs cynges
heorte. and ðæs ealdormannes. and hyra frynd sædon þæt hi ne
scoldon ða drymen forseon. þi læs ðe hi þas lefunge on heora limum
gebrohton;
 282.86. Þa gebrohte se ealdorman ða alefedan men micclum
gedrehte to ðam apostolum. and cwæð;
 282.87. Ic hæbbe afunden þa menn þæt eow wyllað
læran and tæcan. hu ge magon þæra drymanna scincræft
oferswiðan. swa þæt hi gescynde heonon fleoð;
 282.89. Ða astrehton hi ealle hi æt his fotum biddende
þæt he þæt behat mid weorcum gefylde;
 282.91. Þa ongunnon ða apostoli hi to lærenne. and to
secgenne hu adam for his ofergægednysse. wearð on deofles ðeowdome
gebroht. and þæt se mildheorta god swa ðeah forgeaf þam mannum ðe
hine ænne wurðiað þæt se deofol him derian ne mæg. nu sind ge
ðurh deofl bepæhte þæt ge gelyfað on ydelum anlicnyssum. and
forlætað eowerne scyppend þe eow geworhte. and he forlæt eow. and se
deofol eow tawode þurh his drymen swa swa he wolde. for ðan ðe ge
ungebletsode wæron;
 282.99. Behatað nu þæt ge wyllað þam deofolgyldum
wiðsacan. and ðone soðan god þe eow gesceop wurðian. and to him eow
gebiddan. and we mearciað eowere foranheafdu mid cristes rodetacne. and
soðlice hi ne magon siððan eow oferswyðan;
 283.103. Ða astrehton hi ealle hi æt ðæra apostola fotum.
þus cweðende;
 283.104. Doð huru þæt hi ne magon ure tungan gehreman. ne us
alefian. and beo siððan godes grama ofer us. gif we æfre to hæðenum
gylde bugað;
 283.106. Þa apostoli ða æfter ðisum behate gebletsodon
þa gedrehtan men. and hi gode betæhton. and se ealdorman hi gelædde to
ðam drymannum;
 283.109. Ða woldon hi don swa swa hi ær dydon. ac hi ne
mihton;
 283.110. Þa clypode an ðæra manna Zebeus gehaten. and
cwæð to ðam cyninge;
 283.111. Eala ðu cyning. þas fulan wuhta ðu scoldest awurpan
of ðinum rice. ðylæs ðe hi mid heora fylðe us ealle besmiton;
 283.113. Hi habbað mid him awyriedne engel. mancynnes feond. and
se hæfð andweald on ðam mannum ðe heora scyppend forseoð. and to
deofolgyldum bugað;
 283.115. Godes apostolas us bletsodon mid cristes rodetacne. and
efne we nu ðurh þa bletsunge ðas drymen gebysmriað;
 283.117. Hi ealle cwædon. Gif ge aht magon. doð nu swa swa ge
gyrstondæg dydon;
 283.118. Þa drymen ða wurdon geyrsode. and gemacodon ðurh
heora scincræft þæt him comon to creopende fela næddran;
 283.120. Ða cwædon hi ealle to ðam cyninge;
 283.121. La leof hat clypigan ða godes apostolas;
 283.122. Hi wurdon ða hrædlice gecigde. and gemetton ðæra
drymanna basingas mid næddrum afyllede;
 283.123. Þa apostoli ða heton ða næddran on cristes naman.
þæt hi scoldon ða drymen toslitan. and hi ðærrihte ongunnon
toceowenne heora lichaman swa þæt hi ðotorodon swilce oðre wulfas;
 283.126. Ða cwæð se cyning xerxes. to ðam apostolum;
 283.127. Lætað hi abitan oð deað;
 283.127. Hi andwyrdon;
 283.128. We sind asende to gecigenne mancynn fram deaðe to life.
na to scufenne fram life to deaðe;
 283.129. Þa cwædon ða apostoli to ðam næddrum;
 283.130. On cristes naman gewitað to eowere wununge. and ateoð
þæt atter ut of ðisum dryum. þæt ge him on aguton;
 283.132. Ða ongunnon ealle ða næddran toceowenne heora
flæsc. and heora blod sucan. þæt hi þæt attor ut atugon;
 283.134. Þa ða þa næddran aweg tugon. þa cwædon ða
apostoli to ðam drymannum;
 283.135. Ge arleasan. gehyrað þæt halige gewrit ðe þus
cweð;
 283.136. Se ðe oðerne wyle beswican. ærest he beswicð hine
sylfne;
 283.137. Ðyssera næddrena geslit eow mihte to deaðe
gebringan. oþþe langlice geswencan. ac nu binnon ðrim dagum ge beoð
þyssera wunda gehælede. þæt ge huru eower arleasnysse geswicon.
ðonne ge godes godnysse on eow sylfum afandiað;
 284.141. Þas ðry dagas ge beoð gedrehte þæt eow
ofðince eower gedwyld;
 284.142. Ða heton ða apostoli hi aberan to heora inne. and hi
ðrim dagum ne onbirigdon ætes. ne wætes. ac symle hrymdon. and
grimetedon. for ðam ormætum tintregum;
 284.144. Æfter ðan ðriddan dæge þa þa hi fornean
wæron adydde. ða comon begen þa apostoli. and cwædon him to;
 284.146. Nele se ælmihtiga god habban genydne þeowdom.
arisað nu hale. and habbað eow agenne cyre. to gecyrrenne fram yfele to
gode. gif ge wyllað;
 284.148. Hi ða þurhwunodon on heora geleafleaste. and
ætflugon þam apostolum swa swa hi ær ætflugon þam godspellere
matheo. fram ðæra silhearwena rice;
 284.152. Þa bæd se cyning Xerxes. and his ealdorman uuarardah
ða apostolas þæt hi ðær wunian sceoldon. and hi ða wunodon binnon
ðære scire Babilonia. wyrcende miccle wundra. onlihtende ða blindan. and
deafum hlyst forgeafon. reoflige geclænsodon. and deoflu fram wittseocum
mannum afligdon;
 284.156. Hi hæfdon him mid fela leorningcnihta. of ðam hi
hadodon mæssepreostas. and diaconas. and fela cyrcan arærdon;
 284.158. Þa wearð an ðæra diacona eufrosinus betogen
forligres. ac ða apostoli heton lædan forð þone diacon. and þæt
cild forð beran þe ðær acenned wæs. and wæs ða anre nihte
eald;
 284.161. Ða apostoli cwædon to ðam cilde;
 284.162. We halsiað þe on naman hælendes cristes. þæt
ðu sprece and secge gif ðes diacon þas unrihtwisnysse gefremode;
 284.164. Hwæt þæt cild ða getingelice spræc. and
cwæð;
 284.165. Þes diacon is halig wer and clæne. and næfre his
lichaman ne besmat;
 284.166. Ða bædon ða magas þæt hi sceoldon befrinan hwa
þæt forligr gefremode;
 284.167. Þa apostoli andwyrdon;
 284.167. Us gedafenað þæt we ða unscæððigan alyson.
and us ne gebyrað to ameldigenne ða scyldigan;
 284.170. Æfter ðison gelamp þæt ðæs cyninges mæg
Nicanor wearð gescoten mid anre fla on ðam cneowe æt sumon gefeohte. swa
þæt nan man hi ne mihte of ðam bane ateon. ac se eadiga apostol Simon on
cristes naman hi ut adyde. swa hraðe swa he hi hrepode. and seo wund wearð
ðærrihte gehæled. swa þæt ðær nan dolhswaðu næs gesyne;
 284.175. Eac siððan gelamp þæt twa hreðe deor þe sind
tigres gehatene þær urnon and abiton swa hwæt swa hi gemetton;
 285.177. Þa fleah þæt folc eal to ðam apostolum. and hi
ðurh godes mihte ða deor swa getemedon. þæt hi him fyligdon to heora
inne. and mid him unscæððige wunodon;
 285.180. Ða cwædon ða apostoli to ðam folce. þas reðan
deor gehyrsumiað godes mihte. and sind eow to gewitnysse. þæt he is
ælmihtig god se ðe eow gesceop. and sylð eow renas of heofenum. and hlaf
of eorðan. win and ele of treowum. and eac oðre wæstmas;
 285.184. Nu mynegiað þas deor eow mid sumon gemete þæt ge
nænne oðerne ne wurðion eow to gode. buton ðone ðe we bodiað.
þurh ðæs naman sind þas reðan tigres betwux eow swa tame swa scep;
 285.187. We sceolon nu faran to oðrum scirum. godspel bodigende.
and ðone soðan geleafan;
 285.189. Þæt folc ða weop. and bædon þæt hi. ðanon
ne gewendon. and hi ða be heora bene feowertyne monað þær wunodon. and
þæt folc gefullodon. and fela wundra geworhton. and eac ða deadan to
life arærdon;
 285.192. And gesetton ðær ænne biscop Abdias gehaten. se
ðe mid him ferde fram Iudea lande. and se ylca geseah þone hælend mid
his eagum;
 285.194. Þæt land wearð ða to geleafan awend. and heora
burh mid cyrcan afylled. and ða apostoli ferdon swa swa him godes gast
gewissode to ðam twelf scirum on ðam earde persida. and ðær feowertyne
gear on heora burgum godes geleafan bododon. mid micclum tacnum;
 285.199. Þa foresædan drymen Zaroes. and arfaxað. ferdon him
ætforan. mid heora scincræfte. þæt folc dweliende;
 285.200. Swa lange hi wunodon on gehwilcere byrig. oð þæt hi
geaxodon þa apostolas towearde;
 285.202. Hi becomon ða æt nextan to anre heafodbyrig. Suanir
gehaten;
 285.203. On ðam wæs micel tempel. and hundseofontig
hæðengyldan þe ðæs temples begymdon. and heora ælcum gesceat an
pund goldes. swa oft swa man þære sunnan feorme worhte;
 285.206. Þa cwædon ðas drymen to þæs temples
hæðengildum;
 285.207. Her cumað to eow niwlice twegen ebreisce men. ða sind
ealra goda fynd. hi tæcað eow oðerne geleafan. and to oðrum gode
gewemað. þonne beo ge eower æhta bedælede. and to nahte forsewene;
 285.210. Forsprecað hi foran to ðisum folce. þæt swa
hraðe swa hi becumað to ðyssere byrig. gehæftað hi and doð
þæt hi to eowerum godum bugon. oððe ge sceolon sylfe forfaran;
 285.213. Hit gelamp ða þæt ða apostoli becomon to
þære foresædan byrig. Suanir. and wunodon æt sumes mannes huse. se
wæs Semmeus gehaten;
 286.215. Efne ða on ærnemerigen comon ða hæðengildan
mid ungerimum folce. and atugon ða apostolas mid þam semmege to þære
sunnan temple;
 286.217. Þa ongunnon ða deoflu grimetian and cweðan;
 286.218. Hwi come ge to us ðæs lifigendan godes apostolas. for
eowerum tocyme we sind mid ligum forswælede;
 286.220. Ða stod þære sunnan cræt mid feower horsum of
golde agoten. on ane healfe þæs temples. on oðre healfe stod ðæs
monan cræt of seolfre agoten. and ða oxan ðær to;
 286.222. Þa ongunnon ða hæðengildan neadian ða
apostolas. þæt hi sceoldon hi gebiddan to ðære sunnan anlicnysse. and
to þæs monan. and þa twegen foresædan drymen ðær oferstodon;
 286.225. Ða betwux ðisum gesawon ða apostolas drihten on
heofenum. betwux his engla ðrymme. hi clypigende. and sum engel him
æteowode and cwæð;
 286.227. Beoð gehyrte and geceosað eow oððe ðyssera
hæðenra færlican deað. oþþe ge mid bylde godes gewinnes efstað
to wulderbeage eoweres martirdomes;
 286.230. Þa apostoli andwyrdon ðam engle ðe him to spræc;
 286.231. Us is to biddenne drihtnes mildheortnysse. þæt he
ðisum mannum miltsige. and us fultumige. þæt we moton to ðam
wulderbeage becuman;
 286.233. Ðas word ne gehyrde nan man buton ða apostoli sylfe.
and se engel ðe him to spræc;
 286.235. Þa ongunnon ða hæðengildan hi þearle
ðreatian. þæt hi scoldon hi gebiddan to þære sunnan anlicnysse. and
þæs monan;
 286.237. Þa apostoli bædon stilnysse. and cwædon;
 286.237. Gehyrað ealle. we witon þæt sunne and mona sind
godes gesceafta. and on heofenum scinende his hæsum gehyrsumiað;
 286.239. We bebeodað þam deoflum þe on ðisum anlicnyssum
sticiað þæt hi ut faron. and ða anlicnysse tocwyson. þæt ge magon
swa tocnawan. þæt sunne and mona. ne sind on ðisum anlicnyssum. ac sind
mid deoflum afyllede;
 286.243. Hi ða ealle micclum wundrodon þyssera worda. and se
apostol simon cwæð to þære sunnan anlicnysse;
 286.245. Þu wyresta deofol ðises folces bepæcend. Ic ðe
bebeode gewit of ðære leasan anlicnysse. and tobryt hi eall and hire
cræt samod;
 286.247. Iudas se apostol cwæð ealswa to þæs monan
anlicnysse. and ðærrihte eodon ut on ealles ðæs folces gesihðe.
twegen blace silhearwan of ðam anlicnyssum. and hi tobræcon. and mid
wanunge aweg flugon;
 286.250. Hwæt ða þa hæðengildan scuton endemes to ðam
halgum apostolum. and hi acwealdon;
 287.251. Ða eadigan apostoli ðancodon gode mid bliðum mode.
þæt hi moston for his naman ðrowian;
 287.253. Semmeus eac ðe hi ær underfeng wearð mid him
gemartirod. for ðan ðe he nolde þam deofolgyldum his lac offrian;
 287.255. On ðære tide wæs micel smyltnys on ðære
upplican lyfte. ac god asende færlice swa micel liget. þæt þæt
hæðene templ tobærst fram ufweardan. oð neoðeweardan. and ða
twegen drymen wurdon mid þam lige forswælede. and awende to cola
gelicnyssum;
 287.260. Æfter ðrim monðum ðises asende se cyning xerxes.
and bereafode ealle ða hæðengildan heora æhta. and ðæra apostola
lic mid micclum wurðmynte to his byrig gebrohte;
 287.262. He arærde ða on ðære ylcan byrig mære cyrcan.
ofer ðæra apostola lic him to wurðmynte;
 287.264. Seo cyrce wæs eahta hyrnede. an hund fota and twentig
fota heah. six hund fota. and feowertig.heo wæs ymbeganges. eal of
fiðerscitum marmstanum geworht;
 287.266. Ealle ðas getimbrunge geendode se cyning xerxes binnon
ðrim gearum. and beworhte ða bigelsas mid gyldenum læfrum. and worhte
ane ðruh on hwitum seolfre to þæra apostola lice. and gesette hi on
middan þam temple mid micelre arwurðnysse;
 287.271. On ðisum dæge wearð seo cyrce gehalgod. þam godes
apostolum to wurðmynte;
 287.272. On ðære stowe begytað þa ðe on god gelyfað
his weldæda þurh ðæra apostola ðingunge þe on ðisum dæge for
his naman ðrowodon;
 287.275. Þas race awrat se biscop Abdias. se ðe þam apostolum
folgode fram Iudea lande;
 287.276. He awrat hi on ebreiscum gereorde. and his leorningcniht
eutropus hi awende eft on greciscum gereorde. and africanus hi awrat eft on tyn
bocum. ac us genihtsumað on urum gereorde þas scortan race to getrymminge
urum geleafan;
 287.280. Uton nu biddan þas eadigan apostolas Simon and Iudan.
þæt hi us abiddon godes miltsunge. se ðe leofað and rixað on ealra
worulda woruld. amen:

END_TEXT
START_TEXT

ÆCHom II, 39.1
B1.2.42.
Martin: Godden 1979, 288-97.



 288.1. <foreign> 3. IDUS NOUEMBRIS. DEPOSITIO SANCTI MARTINI EPISCOPI: </foreign>
MARTINUS se wuldorfulla godes andetere wæs acenned of æþelborenum
magum. on ðam earde þe is gehaten Pannonia. on þære byrig ðe is
gecweden Sabaria. and he wæs siððan afed on Italia. þæt is Romana
rice;
 288.4. His fæder wæs æðelboren. ærest cempa. and
siððan cempena ealdor. on hæðenscipe wunigende. and his gemæcca
samod;
 288.6. Ða gestryndon hi þone gecorenan godes cempan martinum.
and he mærlice geðeah;
 288.7. Witodlice ða ða he tyn wyntre on ylde wæs. ða arn
he to cyrcan buton his freonda foresceawunge fulluhtes biddende. and he wearð
þa gecristnod. and on wunderlicum gemete gecyrred. smeagende symle ymbe godes
cyrcan. and hu he on westene wunian mihte;
 288.12. Þa asprang þæs caseres geban þæt ðæra
cempena bearn þe forealdode wæron. wurdon genamode to ðam ylcan gewinne
þe heora fæderas on wæron;
 288.14. Hwæt ða martinus wearð ameldod fram his agenum
fæder. ðe on his weorcum andode. and he wearð þa gelæht to þam
laðum gecampe. and on racenteagum gelæd. þa ða he fyftyne geara
wæs;
 288.17. Ænne cniht he hæfde to his ðenungum forð. ðam
he sylf ðenode swa swiðe swa he him;
 288.19. He folgode þam casere ærest constantium. and
siððan Iuliane þam wælhreowan wiðersacan. and he on ðam folgode
ealle fulnysse forbeah. lybbende swa swa munuc. na swa swa modig cempa;
 288.22. He æteowode ða soðan lufe symle his geferum. and
ormæte eadmodnysse mid eallum geðylde. and his efencempan ða hine
endemes wurðodon;
 288.24. He wæs swiðe geswæs eallum swincendum. and on
mislicum yrmðum mannum geheolp. wædligum and wanscryddum. and næs
ðeah ða gyt gefullod;
 289.27. Þa gemette martinus on middes wintres cyle ænne
nacodne ðearfan. and his nan man ne gymde. þeah ðe he mid hreame. ða
riddan þæs bæde;
 289.29. Ða næfde martinus nan ðing to syllenne þam nacedan
ðearfan. þe ðær swa ðearle hrymde buton his gewædum þe he wel
behofode. and hæfde ær his ðing þearfum gedælede;
 289.32. He ne mihte swa ðeah on his mode afindan. þæt he
ðone nacodan mid nahte ne gefrefrode. ac tocearf his basing on emtwa mid
sexe. and sealde oðerne dæl þam earman wædlan. and mid þam ofcyrfe
hine eft bewæfde;
 289.35. Þa hlogon ða cempan sume ðæs basinges. sume eac
geomerodon swiðe on mode. þæt hi naht ðyllices ðam ðearfan ne
gebudon. ða ða hi eðelicor hine mihton scrydan;
 289.38. On þære ylcan nihte æteowode crist hine sylfne
martine on swefne mid ðam basinge gescrydne. and het hine sceawian gif he
ða sylene oncneowe. and se hælend sona his englum ðus sæde;
 289.41. Martinus me bewæfde efne mid ðyssere wæde. þeah
ðe he ungefullod gyt farende sy;
 289.42. Martinus ða fægnode þære fægeran gesihðe.
and wearð þa gefullod forhraðe on criste ða ða he on ylde eahtatyne
geara wæs;
 289.45. Æfter ðisum gelamp on ðære leode gewinn. þæt
Iulianus se casere gecwæð to gefeohte. and dælde his cempum cynelice
sylene. þæt hi on ðam gewinne werlice ongunnon;
 289.47. Þa nolde martinus geniman his gife. ne on ðam gefeohte
his handa afylan. ac cwæð þæt he wolde criste ðeowian. on gastlicum
gecampe æfter his cristendome;
 289.50. Ða cwæð se wælhreowa þæt he wære afyrht
for ðan toweardan gefeohte. na for criste eawfæst;
 289.51. Þa andwyrde martinus unforht ðam casere;
 289.52. Ic wille ðurhgan orsorh ðone here mid rodetacne
gewæpnod. na mid readum scylde. oððe mid hefegum helme. oþþe heardre
byrnan;
 289.54. Ða het se hæðena cyning healdan martinum þæt he
wurde aworpen ungewæpnod ðam here;
 289.56. Þa nolde se hælend his ðegen forlætan. ac
gesibbode þæt folc sona þæs on merien. þæt hi to ðæs
caseres cynegyrde gebugon;
 289.59. Hwæt ða martinus ðone wælhreowan forlet. and beah
to hilarium þam gelæredan biscope. se ðe ða on worulde wuldorful
wæs gehæfd. scinende swa swa tungel. on soðre lare;
 289.61. Mid ðam he wunode on weligre lare to langum fyrste. oð
þæt he his frynd geneosode on fyrlenum earde. wolde hi feondum
ætbredan. ðurh halwendum fulluhte. ðe ða gyt hæðene wunodon;
 290.65. Þa ða he com to munton ða gemetton hine sceaðan.
and heora an hine sloh mid æxe on his heafod;
 290.66. He wearð þa gebunden. and heora anum betæht;
 290.67. Ða befran se sceaða þe hine onsundron heold hwæt
he manna wære. oððe wære ofdræd;
 290.68. Martinus him to cwæð. þæt he cristen wære. and
on eallum his life nære swa orsorh;
 290.70. Begann ða to secgenne þam sceaðan geleafan. and mid
boclicere lare hine læran ongann;
 290.71. Hwæt ða se sceaða sona gelyfde. on ðone lifigendan
god. and tolysde ða bendas. his halwendan lareowes. and him swa filigde on
eawfæstum ðeawum. siððan .a. lybbende;
 290.74. Æfter ðisum gemette martinus þone deofol. se axode
ardlice hwider he siðode. sæde þæt he wolde his wiðerwinna beon. on
eallum his færelde. swa hwider swa he ferde;
 290.77. Þa andwyrde se halga sona ðan deofle. Ne ondræde ic
ðe. Drihten is min gefylsta. and se sceocca fordwan of his gesihðe ða;
 290.79. Martinus ða siððan siðode to his magum. and awende
his moder of manfullum hæðenscipe. and manega hire to eacan eac to gode
gebigde. þeah ðe se fæder ana hæðengilda wunode;
 290.82. Be ðam we magon tocnawan þæt gehwilce geðeoð to
heofenan rice. þeah ðe heora frynd losian. þa ða se mæra wer swa
micclum geðeah. and his fæder forwearð on fulum hæðenscipe;
 290.86. On ðam timan asprang Arrianes gedwyld wide geond
eorðan. þam martinus wiðfeaht. oð þæt he forwel oft yfele wearð
geswenct;
 290.88. He ðygde unlybban eac on his mete. ac he ða frecednysse
þæs færlican attres mid gebedum afligde. þurh fultum drihtnes;
 290.90. Þa cyrde martinus ongean to hilarium swa swa he mid wope
hine georne bæd. þæt he æfter ðam siðe. hine gesecan sceolde;
 290.92. Hilarius ða eft mid estfullum mode hine underfeng.
fægen his cymes. and martinus siððan him mynster arærde. buton
ðære byrig mid munuclicere onbryrdnysse;
 290.95. Æfter ðisum geðeodde sum hæðen wer him to. and
se binnon feawum dagum swa færlice swealt. þæt he on fulluhte
underfangen næs. for ðan ðe martinus ða on neawiste næs. ac com
ða to huse hearde gedrefed. and hine sylfne astrehte. sona ofer ðone
deadan. drihten biddende. þæt he him lif sealde. and he wearð ða
geedcucod æfter lytlum fyrste. and sona gefullod. gesundful leofode to
manegum gearum. and gewisslice sæde þæt he wære gelæd to
leohtleasre stowe. and swærlice geswenct. on sweartum witum;
 291.103. Ða comon þær fleogende twegen fægre englas. and
hine gelæddon ongean to life for martines bene. swa swa he bæd æt
gode;
 291.105. Sum ungesceadwis man hine sylfne aheng þæt he fotum
span. and his feorh forlet. þæt wearð ða mid wope þam halgan were
gecydd. and he genealæhte þam lifleasan men. and hine unwurðne of
deaðe arærde. þurh his ðingrædene wið þone soðan god;
 291.110. Þæt turonisce folc hine ða geceas him to
leodbiscope. ðeah ðe he lange wiðcwæde. and of mynstre nolde nawar
beon gemet. oð þæt sum fæmne hi facenlice hiwode sarlice seoce. and
asende wið his;
 291.113. Þa ferde martinus and þæt folc his cepte. and hine
gelæhton swa swa hi ær geleornodon ealle clypigende mid anre stemne.
þæt martinus wære wyrðe þæs hades. and þæt folc gesælig
ðurh swilcne biscop;
 291.116. He wearð ða gehalgod swa swa hi ealle gecuron. and
ðone had geheold mid soðre eadmodnysse on ðære ylcan anrædnysse
þe he ær on leofode;
 291.118. He heold his ðeawas swa swa healic biscop. and his
muneclice ingehyd swa þeah betwux mannum;
 291.120. He arærde him munuclif on micelre digelnysse twa mila
fram ðære ceastre turoniscre ðeode;
 291.122. Þæt mynster he gelogode mid wellybbendum mannum.
þæt wæron hundeahtatig muneca. þe him anmodlice gehyrdon. and him
eallum wæron heora ðing gemæne. æfter regollicere gesetnysse ne hi
naht synderlices næfdon;
 291.125. Næs heora nanum alyfed on ðam life ænig cræft.
buton halgum gebedum. and heora gewritum;
 291.127. Seo yld hi gebæd. and seo iuguð wrat;
 291.128. Symle hi sæton ætsomne to gereorde. næs þær
wines drenc buton wannhalum mannum;
 291.129. Heora forwel fela wæron mid waces olfendes hærum to
lice gescrydde. and þær laðode softnys;
 291.131. Of ðam mynstre geðugon æðele biscopas. þurh
martines lare gehwilcum leodum;
 291.133. Ðær wæs ða gehæfd gehende ðære byrig
swilce halig stow. mid healicum gedwylde. and weofod geset mid micclum
wurðmynte swilce ðær gereste sum halig cyðere;
 292.135. Þa befran martinus æt þam mæssepreostum ðæs
martires naman. þe hi swa micclum wurðodon;
 292.137. Ða nyste heora nan his naman to secgenne. ne on hwæs
timan he ðrowunge underhnige;
 292.138. Hwæt ða se biscop mid his gebroðrum ferde to
þære ylcan stowe. and þone ælmihtigan bæd þæt he geswutelode
mid soðre gebicnunge. hwæne ðær swa mærne þæt mennisc
wurðode;
 292.141. Þa wearð þær æteowod an atelic sceadu on
sweartum hiwe. and sæde þæt he wære for stale ofslegen. na for
soðum geleafan. and wunode on wite mid wælhreawum sceaðum. for his
mandædum. na mid drihtnes cyðerum;
 292.145. Ða towende se biscop þæt weofod sona. and þa
dwollican socne mid ealle adwæscte;
 292.146. Hit gelamp eac swilce on oðrum timan. þæt anre
wydewan sunu wearð to deaðe gebroht. and hrædlice gewat fram woruldlicum
bricum. and se halga martinus for hine gebæd on ðæs folces gesihðe.
and he sona aras to ðam lænan life þe he ær forlet;
 292.150. Þurh ðam tacne gelyfdon of ðære leode gehwilce on
ðone lifigendan god. ðe hine to life arærde;
 292.152. On ðære ylcan byrig he gehælde an mæden mid
halwendum smyrelse gehalgodes eles. þæt ðe fram cildhade symle ær
dumb wæs;
 292.154. He ferde eft siððan embe sumere neode. þa ofseah he
feorran ða hæðenan ferian an lic to eorðan. mid anþræcum gehlyde.
and he ealle gefæstnode heora fet to eorðan on ðære stowe þe hi
steppende bæron mid his strangan bene swilce mid bende;
 292.158. Hi tyrndon mid bodige gebigedum sceancum. and heora
fotwylmas awendan ne mihton. oð þæt se halga hi eft alysde. and let hi
forðgan. for his godnysse;
 292.161. Se halga towearp eac sum hæðengyld. and wolde aheawan
ænne heahne pinbeam. se wæs ær gehalgod þam hæðenum godum;
 292.163. Ða noldon ða hæðenan þam halgan geðafian.
þæt he swa halig treow æfre hynan sceolde;
 292.164. Cwæð þeah heora an þæt he hit underfenge
feallende to foldan. and hi hit forcurfon. gif he on god truwode þurh trumne
geleafan;
 292.166. Þa geðafode martinus. þæt mid gebylde. and
wearð gebunden under ðam beame geset ðider ðe he bigde mid healicum
bogum. and næs him nan wen þæt he ahwar wende buton to ðam halgan.
swa swa he ahyld wæs;
 293.170. Hwæt ða ða hæðenan aheowon þæt treow mid
ormætre blisse. þæt hit brastliende sah to ðam halgan were. hetelice
swiðe;
 293.172. Þa worhte he ongean ðam hreosendum treowe þæs
hælendes rodetacn. and hit ðærrihte ætstod. wende ða ongean. and
hreas underbæc. and fornean offeoll ða ðe hit ær forcurfon;
 293.175. Þa awurpon ða hæðenan sona heora gedwyld. and to
heora scyppende sæmtinges gebugon mid micclum geleafan ðurh martines
lare;
 293.178. Eft he ontende sum hæðen templ. ða gewende se lig
ðurh þæs windes blæd to sumes mannes huse ðe þær gehende stod.
ac martinus astah on ðam sticelan hrofe. and sette hine sylfne ongean ðam
swegendum lige. and he sona ðreow ðwyres wið þæs windes mid micclum
gewinne for ðæs weres mihte. and wæs ða geholpen ðam unscyldigum
huse;
 293.183. Gelome he towearp gehwær hæðene gyld. þa wolde
he æne an eald hus tocwysan þe wæs mid gedwylde. deoflum gehalgod. ac
mennisce handa hit ne mihton towurpan. for ðam fæstum gefege þæs
feondlican temples;
 293.187. Þa comon ðær fleogende færlice englas of
healicre heofenan. and hi þæt hus towurpon. þurh gastlicne cræft.
ðam godan to blisse;
 293.189. Sum hæðen man wolde hine acwellan mid atogenum
swurde. and se halga aleat and astrehte his swuran under ðam scinendan
brande. ða feoll se cwellere afyrht underbæc arleas oð þæt. and
ða bæd forgifenysse. gecnæwe his manes to ðam mæran were;
 293.193. Eac sum oðer arleas hine wolde slean on his halgan
heafde mid heardum isene. ac þæt wæpen wand aweg mid þam slege of
ðæs reðan handum þe hine hynan wolde;
 293.196. Sum mæden he gehælde mid gehalgodum ele. þæt
þe langlice læg on legerbedde seoc. toslopen on limum. samcucu geðuht.
and aras ða gesund on gesihðe þæs folces;
 293.198. Tetradius hatte sum hæðen þegen his ðeowcnapena
an wearð þearle awed. þa sette martinus his handa him onuppon. and se
feond fleah forht for ðam halgan. and se ðeowa siððan gesundful
leofode. and his hlaford beah mid geleafan to gode mid eallum his hirede. þe
ær ðan hæðen wæs;
 294.204. Martinus eac com to anes mannes huse his cnapa wæs awed
wunderlice ðurh deofol. and arn him togeanes mid gyniendum muðe;
 294.206. Þa bestang se halga his hand him on muð. het hine
ceowan mid scearpum toðum. his liðegan fingras. gif him alyfed wære;
 294.208. Se woda ða awende aweg his ceaflas fram ðære halgan
handa. swilce fram hatum isene. and se awyrgeda gast gewat of ðam men ut
ðurh his gesceapu. mid sceandlicum fleame;
 294.211. Martinus gelacnode mid ænlipium cosse ænne
hreoflinne mannan fram his micclan coðe. and fram atelicum hiwe his
unsmeðan lices;
 294.213. Manega eac wurdon mettrume gehælede þurh his reafes
hrepunge. swa swa hit geræd is;
 294.214. Sumes gerefan dohtor he ahredde fram fefore. ðurh his
ærendgewrit þe heo adlig underfeng;
 294.216. Eft æt sumum sæle ætslad se halga wer on ðam
healicum gradum æt þam halgum weofode. swa þæt he fornean eal wearð
tocwysed. ac on þære nihte hine gelacnode god ðurh his halgan engel to
ansundre hæle;
 294.219. Oft hine geneosodon englas of heofenum. and cuðlice
tospræcon for his clænan life;
 294.221. Seo halige MARIA eac swilce gecom to ðam halgan were on
sumere tide mid twam apostolum. Petre. and Paule. mid twam mædenum. Tecla.
and Agna. and mid hire geneosunge hine gearwurðode. and micclum gehyrte.
þurh hire andwerdnysse;
 294.226. Eac se halga biscop geseah gelome þa awyrigedan deoflu
mid mislicum gedwymorum;
 294.227. He nateshwon ne ondred heora deofellican hiw. ne he næs
bepæht ðurh heora leasungum;
 294.229. Hwilon com se deofol on anre digelnysse mid purpuran
gescryd. and mid helme geglengd to ðam halgan were þær he hine gebæd.
and cwæð þæt he wære witodlice se hælend;
 294.231. Þa beseah martinus wið þæs sceoccan leoht.
gemyndig on mode. hu se metoda drihten cwæð on his godspelle be his
godcundan tocyme. and cwæð to ðam leasan mid gelæredum muðe;
 294.234. Ne sæde ure hælend þæt he swa wolde beon mid
purpuran gehiwod. oþþe mid helme scinende. þonne he eft come mid engla
ðrymme;
 294.237. Ða fordwan se deofol dreorig him fram. and seo stow ða
stanc mid ormætum stence. æfter andwerdnysse þæs egeslican gastes;
 295.239. Martinus se halga scean on witegunge. and mannum witegode
manega towearde ðing. ðe wæron gefyllede swa swa he foresæde;
 295.241. Hwilon æt his mæssan men gesawon scinan færlice
æt his hnolle swilce fyren clywen. swa þæt se scinenda lig his locc up
ateah;
 295.243. He wolde geneosian sumne adligne mannan æt sumon
sæle. se hatte Euantius. ac he wearð gehæled. ær se halga come into
his huse. þurh þæs hælendes gife;
 295.245. Þa wæs ðær an cnapa geættrod þurh
næddran swiðe toswollen. þurh ðæs wyrmes slege. unwene his lifes.
ac he wearð ahred þurh martines hrepunge fram ðam reðan attre;
 295.249. Se eadmoda biscop ðe we ymbe sprecað wæs swiðe
geðyldig wið þwyrum mannum. and him ne eglode heora hospspræc. ac
forbær bliðelice ðeah ðe him man bysmor cwæde;
 295.251. He nolde olæcan ænigum rican mid geswæsum wordum.
ne eac soð forsuwian;
 295.253. Gif him ænig heafodman hwilces ðinges forwyrnde.
ðonne wende he to gode mid gewunelicum gebedum. and him sona getiðode his
scyppendes arfæstnys þæs ðe se woruldrica him forwyrnde on ær;
 295.256. Hit gelamp hwilon þæt an wod man gesæt þær
ðær se eadiga wer hine ær gereste. and he wearð gewittig ðurh
þæs weres geearnungum þe on ær þæt setl swa gebletsode;
 295.259. Menn he gehælde fram mislicum coðum. and eac swilce
nytenum læcedom forgeaf ahredde fram wodnysse. and het faran aweg to
þære eowode þe hi of adwelodon;
 295.261. Swa micel mildheortnys wæs on martine. þæt he het
hwilon ða hundas ætstandan. þe urnon on dræfe deorum getenge. and
ahredde ða deor. fram andwerdum deaðe;
 295.264. Sum earm wif wæs eallunge geswenct. þurh blodes gyte.
and heo ongann hreppan þæs halgan gewædu. and wearð sona hal;
 295.266. Ne mage we awritan ealle his wundra on ðisum scortan
cwyde. mid cuðum gereorde. ac we wyllað secgan hu se soðfæsta gewat;
 295.269. <foreign>DE EIUS OBITU;</foreign> MARTINUS se eadiga wiste his geendunge
gefyrn. ær he ferde fram eallum frecednyssum ðises lænan lifes to his
leofan drihtne. and he cydde his forðsið sumum his gebroðrum;
 295.272. Þa wæron on ðam timan. ungeðwære preostas. on
anum his mynstra. ða he wolde sibbian. ær his forðsiðe. and ðider
siðode;
 296.275. Ða geseah he swymman. scealfran on flode. and gelome
doppetan. adune to grunde. ehtende ðearle. þære ea fixa;
 296.276. Þa cwæð se halga wer to his geferan;
 296.277. Þas fugelas habbað feonda gelicnysse. ðe gehwilce
menn unwære beswicað. and grædelice gripað to grimre helle;
 296.279. Ða het martinus ða mæðleasan fugelas. ðæs
fixnoðes geswican. and to westene siðian. and ða scealfran gewiton. aweg
to holte. ealle endemes. and ða ea forleton. be martines hæse. þæs
mæran weres;
 296.282. Æfter ðisum becom se biscop to ðam mynstre. and
ða ungeðwæran preostas ðreade for gyltum. and on sibbe gebrohte mid
geswæsre lare;
 296.284. Ða wearð he geuntrumod eallum lymum. and sæde his
gyngrum þæt he sceolde gewitan;
 296.286. Þa wurdon hi ealle endemes astyrede. and mid micelre
heofunge hine befrinon;
 296.287. Hwi forlætst þu fæder. ðine fostorcild? Oððe
hwam betæhst ðu us nu forlætene? Soðlice becumað ungesewenlice
wulfas to ðinre eowode. and hwa bewerað hi? We witon þæt ðu
gewilnast to ðam wuldorfullan drihtne. ac þe sind gehealdene ðine meda
gewisse. gemiltsa us swiðor. and swa gyt ne forlæt;
 296.292. Martinus ða wende mid ðisum wordum to gode. Ne
wiðcweðe ic drihten to deorfenne gyt. gif ic nydbehefe eom gyt þinum
folce. Ne ic ne beladige. gyt me for ylde. beo ðin willa. .a. weroda
drihten;
 296.296. Æfter ðisum gebede he abad on ðam legere ane feawa
dagas mid fefore gewæht. þurhwacol on gebedum. on flore licgende.
bestreowod mid axum. on stiðre hæran upahafenum eagum. and handum to
heofenum. and ne geswac his gebeda. oð þæt he sawlode;
 296.300. He geseah ðone deofol standan swiðe gehende. and hine
orsorhlice axian ongann;
 296.301. Þu wælhreowe nyten to hwi stenst ðu þus gehende?
Ne gemetst þu on me. aht witniendlices. Me soðlice underfehð se
heahfæder Abraham. into his wununge on ecere wynne;
 296.304. Æfter ðisum worde gewat seo sawul of ðam geswenctan
lichaman sona to gode;
 296.305. Hwæt ða gehyrdon gehwilce on life halige englas
singan on his forðsiðe. bliðe on heofenum þæs halgan tocymes;
 297.307. His lic wearð gesewen sona on wuldre. beorhtre ðonne
glæs. hwittre ðonne meoloc. and his andwlita scean swiðor þonne leoht.
þa iu gewuldrod to ðam toweardan æriste;
 297.310. Hundeahtatig geara he wæs on his life. ða ða he of
worulde gewat to heofenum;
 297.311. Eala hwilc heofung holdra. and geleaffulra. hlude ða
swegde. and swiðost ðæra muneca. and mynecena wop. on martines deaðe;
 297.314. Is eac to gehyrenne hu ða leoda wunnon. ymbe þæs
halgan lic. him betwynan þearle;
 297.315. Seo burhwaru wolde ðe he on biscop wæs. þæt sind
Turonisce ðone halgan geniman. and Pictauienscisce þearle wiðcwædon.
woldon habban ðone ylcan þe hi ær alændon to ðam biscopdome. of
heora burhscire. cwædon þæt he wære heora munuc æt fruman. and
woldon hine habban. huru swa deadne;
 297.320. Betwux ðisum gewinne wearð se dæg geendod. and butu
ða burhwara besæton ðone halgan;
 297.321. Þa on middere nihte. gewurdon on slæpe.
pictauienscisce. bepæhte forswiðe. þæt of ealre ðære menigu. an
man ne wacode;
 297.323. Hwæt ða Turonisce þone halgan gelæhton. and to
scipe bæron mid swiðlicere blisse. and mid gastlicum sange þone sanct
ferodon. to ðære ylcan byrig. þe he on biscop wæs;
 297.326. Ða wurdon ða oðre. awrehte mid þam sange. and
gecyrdon him ham. hearde ofsceamode;
 297.328. On ðisum dæge gewat se halga wer to gode. mærlice
of worulde. mid micclum wundrum geglencged;
 297.329. Uton hine biddan þæt he us ðingige to þam
lifigendan gode. ðe he on life gecwemde;
 297.331. Sy ðam a wuldor on ecere worulde. ðe leofað and
rixað þurh hine sylfne god;
 297.332. AMEN:

END_TEXT
START_TEXT

ÆCHom II, 39.2
B1.2.43.
Excusatio dictantis: Godden 1979, 297-8.



 297.1. <foreign> EXCUSATIO DICTANTIS: </foreign> Fela fægere godspel we
forlætað on ðisum gedihte. ða mæg awendan se ðe wile;
 297.2. Ne durre we ðas boc na miccle swiðor gelengan. ði
læs ðe heo ungemetegod sy. and mannum æðryt þurh hire micelnysse
astyrige;
 297.4. We willað swa ðeah gyt. ane feawa cwydas on ðissere
bec geendebyrdian. gemænelice be apostolum. and martirum. andeterum. and
halgum fæmnum. þam hælende to lofe;
 298.7. Thomes ðrowunge we forlætað unawritene. for ðan
ðe heo wæs gefyrn awend. of ledene on englisc on leoðwison. ac swa
ðeah se wisa Augustinus sæde on sumore his trahtnunge. þæt an ðing
wære ungeleaflic on ðære race geset. þæt is be ðam byrle þe
ðone apostol earplætte. and be ðam hunde ðe his hand eft inn abær;
 298.12. Be ðam cwæð augustinus. þis rædað mid micelre
gecneordnysse ða ðe wrace lufiað. ac us is alyfed be ðisum to
twynienne. þæt se apostol wolde gewrecan. swa wælhreawlice his teonan;
 298.15. For ðyssere twynunge nolde we hreppan his ðrowunge;
 298.16. Heo is swa ðeah eall full geleaflic. buton ðam anum
þe augustinus wiðsæcð;

END_TEXT
START_TEXT

ÆCHom II, 40
B1.2.44.
Apostle: Godden 1979, 299-303.



 299.1. <foreign>IN NATALE UNIUS APOSTOLI.</foreign> Þes apostolica freolsdæg
manað us to sprecenne. and sum ðing eow to secgenne. be ðam gesæligan
heape. þe mid ðam hælende on ðisum life drohtnode;
 299.3. On ðam wæron gecorene twelf heahðegenas. Petrus. and
Paulus. Andreas. and Iacobus. Iohannes. and Thomas. se oðer Iacobus. and
Philippus. Bartholomeus. and Matheus. Simon. and Iudas;
 299.6. Na se iudas þe crist belæwde;
 299.7. Mathias wæs gecoren on þæs forlorenan iudas stede.
oðer is matheus. oðer is mathias;
 299.8. Matheus is godspellere. and apostol;
 299.9. Mathias is apostol. on iudan stede;
 299.10. Paulus is se ðreotteoða ðyses heapes. he næs na
lichamlice on life mid criste. ac he hine geceas siððan of heofenum. and he
is geendebyrd to petre for his micclum geearnungum. and gedeorfum. on drihtnes
willan;
 299.14. To ðisum heape cwæð se hælend þisum wordum;
 299.14. <foreign>Hoc est preceptum meum ut diligatis inuicem. sicut dilexi
uos; ET RELIGUA;</foreign> ðis is min bebod þæt ge lufion eow betwynan. swa swa
ic eow lufode;
 299.17. Næfð nan man maran lufe. ðonne he sylle his sawle
for his freondum;
 299.18. Ge sind mine frynd. gif ge doð swa swa ic eow bebeode;
 299.19. Ne hate ic eow ðeowan. for ðan ðe se ðeowa nat
hwæt his hlaford deð;
 299.20. Ic het eow mine frynd. for þan ðe ic cydde eow swa
hwæt swa ic æt minum fæder gehyrde;
 299.22. Ne gecure ge me. ac ic geceas eow. and ic sette eow
þæt ge faron and beran wæstm. and eower wæstm ðurhwunige. and swa
hwæt swa ge biddað æt minum fæder on minum naman. he sylð eow;
 300.25. Oft ge habbað gehyred be ðære soðan lufe. þæt
heo is fulfremednys. godes .æ;
 300.26. Se ðe god lufað and men. he hylt ealle godes bec;
 300.27. Se ðe soðlice god lufað. nele he wiðerian ongean
his bebodum. ac mid estfullum mode hi geðwærlæhð;
 300.29. Se ðe oðerne lufað buton hiwunge. nele he him hearmes
cepan. ne his æhta him ætbredan;
 300.30. On ðam beoð cristene men tocnawene. gif hi rihtlice
cristene beoð. swa swa drihten sylf cwæð;
 300.32. Be ðam oncnawað ealle men þæt ge sind mine
folgeras. gif ge habbað lufe eow betwynan;
 300.34. Ealle gode ðing hæfð se ðe þa soðan lufe
hæfð. witodlice se ðe hi næfð. se is bedæled ælces godes;
 300.35. Nis nan lufu mare. þonne man for oðrum his lif sylle.
swa crist dyde for us;
 300.37. Drihten cwæð;
 300.37. Ge beoð mine frynd. gif ge ða þing doð þe ic eow
bebeode;
 300.38. Þa apostoli. and ealle ða þe godes bebodum
gehyrsumiað. beoð his frynd gecigede;
 300.39. He cwæð;
 300.39. Ne hate ic eow ðeowan. for ðan þe se ðeowa nat
hwæt his hlaford deð;
 300.41. Ne nymð se hlaford his ðeowan him to rædboran. ac
nimð his holdan frynd. and him geopenað his willan;
 300.42. Swa eac god geswutelað his digelnyssa ðam ðe hine
inweardlice lufiað. and se ðeowa þæt is ðe synnum þeowað bið
ascyred fram godes ræde;
 300.45. Ege is twyfeald. and ðeowdom is twyfeald;
 300.45. An ege is butan lufe. oðer is mid lufe. and se is halig
and clæne;
 300.46. Swa is eac oðer ðeowt neadunge buton lufe. oðer is
sylfwilles mid lufe. se gedafenað godes ðeowum;
 300.48. Drihten genam of us þæs ðeowan naman. and het us his
frynd. gif we his willan gewyrcað;
 300.49. He cwæð;
 300.50. Ic het eow mine frynd. for ðan ðe ic eow cydde ealle
ða ðing þe ic æt minum fæder gehyrde;
 300.51. Hwæt cydde crist his leorningcnihtum. buton ða
heofenlican digelnysse. and ða micclan myrhðe þæs ecan lifes. þa he
eac dæghwomlice on his geleaffulra heortan beset. þurh orðunge ðæs
halgan gastes;
 300.55. Ða word þe he spræc to his apostolum. ða he
spræc to eallum cristenum mannum swa swa he on sumere stowe sylf cwæð;
 301.57. <foreign>Quod autem uobis dico omnibus dico;</foreign> Þæt þæt ic
to eow gecweðe. þæt ic cweðe to eallum mannum;
 301.58. Ne sind godes frynd na feawa. ac sind fela swa swa se
witega cwæð;
 301.59. Me soðlice sind þine frynd god swiðe arwurðe. and
heora ealdordom is swiðe gestrangod;
 301.61. Ic hi gerime. and hi beoð gemenigfylde ofer ðære
sæ sandceosol;
 301.63. Se hælend cwæð;
 301.63. Ne gecure ge me. ac ic geceas eow;
 301.63. Ðurh ðas word is geswutelod þæt nan man ne mæg
on him sylfum wuldrian. þeah ðe he gecoren sy to godes rice;
 301.65. Seo gecorennys stent on godes foresceawunge. and we beoð
ðurh his gife gehealdene. swa swa se apostol cwæð;
 301.67. Ge sind on godes gife gehealdene þurh geleafan;
 301.68. Þurh ða gif þe se mennisca crist wearð godes bearn.
þurh ða ylcan gife bið gehwilc cristenra manna gode gecoren. fram ðam
anginne his geleafan;
 301.70. Ðurh ðone ylcan gast þe crist wæs acenned. ðurh
þone ylcan his gecorenan beoð geedcennede. on ðam halgum fulluhte;
 301.72. Þurh ðone halgan gast wearð se mennisca crist
ælcere synne orhlyte. and ðurh ðone ylcan gast us beoð ure synna
forgyfene;
 301.74. Ðus we sprecað be cristes menniscnysse. ðe symle
unsynnig wunode. and he wæs godes bearn swa hraðe swa he mannes bearn
wearð;
 301.77. Se mann is godes bearn. for ðan ðe se godes sunu ðe
æfre wæs acenned of ðam ælmihtigan fæder. underfeng ða
menniscnysse buton synnum to soðre annysse his hades. and þæt ylce godes
bearn. is mannes bearn. for ðære underfangenan menniscnysse;
 301.81. Crist. cristenra manna heafod. ordfruma ælcere gife.
dælð his gyfe his limum. be gehwilces mannes mæðe. be ðan þe he
healdan mæg þurh his fultum. buton ðam ne deð nan man naht to gode;
 301.84. Næfð nan man geleafan buton of cristes gife. na nan
man ne ðurhwunað on geleafan buton þurh cristes gife. for ði sceal
gehwa on his drihtne wuldrian. na on him sylfum;
 301.87. Crist gelogode his apostolas. and ealle his gecorenan
ðurh his gife. þæt hi ferdon sylfwilles and wæstm brohton. þurh
gode weorc;
 302.89. Hi ferdon sylfwilles be godes hæse. and ðurh his
fultum wæstm brohton goddra weorca. swa swa god sylf cwæð. þurh
ðone witegan Ezechiel;
 302.91. Ic do þæt ge doð;
 302.91. <foreign>Et fructus uester maneat.</foreign> Þæt is eower wæstm
ðurhwunað;
 302.93. Ðæra apostola wæstm ðurhwunað on ecnysse. for
ðan ðe ðurh heora bodunge is þes middaneard gebiged to ðam soðum
geleafan. and to heora scyppendes biggengum. mid ðam wuniað on ecnysse þa
ðe wel geendiað;
 302.96. Eac swylce ure gehwæda wæstm þæt sind ure godan
dæda þurhwuniað on ecnysse. and hi underfoð anginn æt ure
geendunge;
 302.98. Þonne se deað. ure andwerde lif geendað. þonne
bið us gehealden æfter ðam deaðe swa hwæt swa we nu doð for
gewilnunge þæs ecan lifes. and ðonne onginð ure edlean. swa swa se
sealmsceop cwæð;
 302.102. <foreign>Cum dederit dilectis suis somnum. hec est hereditas
domini;</foreign> ðonne god sylð his leofum slæp. þæt is drihtnes
yrfwyrdnys;
 302.104. Þonne godes gecorenan becumað to deaðe. ðonne
gemetað hi yrfwyrdnysse;
 302.105. Micel heap holdra freonda ure andbidað ðær. orsorh
be him sylfum. carful gyt for ure hælðe;
 302.106. Uton for ði efstan to urum eðele. þæt we magon
ure frynd geseon. and ure siblingas gegretan;
 302.109. Drihten cwæð;
 302.109. Swa hwæt swa ge biddað æt minum fæder on minum
naman. he sylþ eow;
 302.110. Drihtnes nama is .IESUS. þæt is hælend. and se
bitt on ðæs hælendes naman. se þe þæs bitt ðe belimpð to
soðre hæle;
 302.112. Gif hwa ðæs bitt. þæs ðe him ne fremaþ. ne
bitt he on ðæs hælendes naman;
 302.113. Paulus se apostol bæd æt gode þæt he afyrsode
ðæs deofles ehtnysse him fram. ac him næs þære bene getiðod. for
þan ðe him fremede to ecere hælþe seo hwilwende ehtnys;
 302.116. Þonne we biddað ongean ure agenre þearfe. þonne
forwyrnð se mildheorta god us þæs ðe we ungesceadwislice biddað;
 302.118. Eft se man þe went his earan. þæt he ne gehyre
godes .æ. his gebed bið gode andsæte;
 303.119. Gif we for synfullum mannum gebiddað. and hi þære
ðingunge unwurðe synd. ne beo we swa ðeah bedælede edleanes ðæs
godan willan. ðeah þe we ðam forscyldegodan geðingian ne magon;
 303.123. Ne sceal man swa ðeah ðingian to dyrstiglice þam
fordonum mannum. swa swa se apostol us warnode ðissum wordum;
 303.125. <foreign>Est peccatum ad mortem. pro quo rogo ne quis oret;</foreign> Sum
synn is ðe gebrincð to deaðe. ic bidde þæt nan man for þære ne
gebidde;
 303.127. Witodlice gif we þæs biddað þe us to ecere
hælþe fremað. us getiðað þæs se goda and se heofenlica
fæder. ðurh his suna þe mid him leofað and rixað. a on annysse
þæs halgan gastes. on ealra worulda woruld. ameN;

END_TEXT
START_TEXT

ÆCHom II, 41
B1.2.45.
Apostles: Godden 1979, 304-9.



 304.1. <foreign> IN NATALE PLURIMORUM APOSTOLORUM.</foreign> <foreign>Designauit dominus et
alios septuaginta duos. ET RELIGUA;</foreign> Se hælend geceas him to eacan þam
twelf apostolum. twa and hundseofontig leorningcnihta. and sende hi twam. and
twam ætforan him to ælcere byrig. and stowe. ðe he sylf toweard wæs.
and cwæð;
 304.5. Þæt gerip is micel. and ða ryfteras feawa;
 304.6. Biddað þæs geripes hlaford. þæt he asende
wyrhtan to his geripe;
 304.7. Farað. efne ic asende eow swa swa lamb. betwux wulfum;
 304.8. Ne bere ge mid eow pusan oððe codd. ne gescy. ne ge
nænne mannan be wege ne gecyrran;
 304.9. On swa hwilcum huse swa ge in cumað. cweðað ærest;
 304.10. Wunige sibb. on ðisum huse;
 304.11. And gif ðær bið sibbe bearn. eower sib wunað ofer
ðam huse;
 304.12. Gif on ðam huse ne bið sibbe bearn. eower sib gewent
eft to eow;
 304.13. Wuniað on ðam huse þe ge to cumað. etende and
drincende þæt þæt hi habbað eow to syllene;
 305.14. Soðlice se wyrhta. is wurðe his mede;
 305.16. Gregorius spræc menigfealdlice be ðissere rædinge.
and cwæð þæt ure drihten us manað hwilon mid wordum. hwilon mid
weorcum;
 305.18. Efne he asende his leorningcnihtas him ætforan twam and
twam. for ðan ðe twa beboda synd þære soðan lufe. godes lufu. and
manna;
 305.20. Se sceal beon godes bydel se þe hæfþ lufe to gode
and to mannum. elles he ne sceal nateshwon ða þenunge underfon;
 305.22. Þis godspell belimpð to eallum halgum lareowum: þe on
godes gelaþunge his folc læran sceolon;
 305.23. Þa twelf apostolas and ða twa and hundseofontig
leorningcnihta: synd ða heafodwyrhtan þyssere getimbrunge. and we sceolon
him geefenlæcan;
 305.26. Drihten sende his bydelas ætforan him. and he sylf com
æfter. for ðam ðe seo bodung forestæpð. and drihten cymð
syþþan to þæs mannes mode ðe þa bodunge gehyrþ;
 305.29. Be þissum cwæð se witega Isaias;
 305.29. Gearciað drihtnes weg. doð rihte his siðfætu;
 305.30. Se lareow gearcað godes weg þonne he mannum bodað
lifes word. and æfter ðære bodunge god sylf ðurh andwerdnysse his
lufe þæra manna heortan onliht;
 305.33. Drihten cwæð. þæt gerip is micel. and ða
rifteras feawa;
 305.33. Ðis we ne magon secgan. butan micelre gnornunge;
 305.34. Efne nu þes middaneard is mid sacerdum afylled. ac swa
ðeah on godes geripe feawa heora beoð wyrcende;
 305.36. He cwæð. biddað þæs geripes hlaford. þæt
he asende wyrhtan to his geripe;
 305.37. Symle sceal þæt læwede folc gewilnian and æt
gode biddan. þæt he him gode lareowas foresceawige. þe magon ðurh
halwende lare hi tihtan to þan ecan life;
 305.40. Gelome bið þam folce seo lar oftogen. for heora lifes
ðwyrnysse. swa swa drihten cwæð to þam witegan ezechiel;
 305.42. <foreign>Linguam tuam adherescere faciam palato tuo. et eris mutus.
nec quasi uir obiurgans. quia domus exasperans est;</foreign> Ic do þæt þin tunge
clifað to ðinum goman. and ðu bist dumb. na swa swa ðreagende wer. for
ðan þe seo hiwræden is swiðe ðwyr;
 306.46. Swilce he openlice cwæde. ðe bið seo bodung oftogen.
for ðan ðe þæt folc me mid yfelum dædum tyrigð. and nis wyrðe
þære soþfæstnysse tihtinge;
 306.48. Eac hwilon for ðæs lareowes yfelnysse him bið seo
lar oftogen. swa swa se sealmsceop cwæð;
 306.50. <foreign>Peccatori autem dixit deus. Quare tu enarras iustitias
meas. et reliqua;</foreign> God cwæð to ðam synfullum. Hwi bodast ðu mine
rihtwisnessa. and mine gecyþnysse þurh þinne muð? Þu soðlice hatast
ðeawfæstnysse. and ðu awurpe mine word underbæc;
 306.54. Ðam lareowe sylfum derað hwilon his swigen. ac heo
derað symle his underðeoddum. gif him bið seo heofenlice lar oftogen;
 306.57. Drihten cwæð;
 306.57. Farað. efne ic sende eow swa swa lamb betwux wulfum;
 306.58. Lamb is unscæððig nyten. and godes lareow sceal
healdan unscæþþignysse on his lifes ðeawum. betwux ðam reþan
folce;
 306.60. Ne sceal he teran ne bitan swa swa wulf. ac sceal forberan
reðra manna angin. þæt he ðurh his liðnesse heora graman
geliþewæce;
 306.62. Gif he hwiltidum þam receleasum styrð þonne sceal his
steor beon mid lufe gemetegod. na mid wælhreawnysse oferdon;
 306.64. Wel deð se ðe unwittigum styrð. mid swinglum. gif he
mid wordum ne mæg;
 306.65. Hit is awriten. ne bið se stunta mid wordum
gerihtlæced;
 306.66. Gif se sacerd ne mæg ðam læwedum mannum larspel
secgan. huru he sceal þurh his lifes unsceððignysse him wel bysnian;
 306.69. <foreign>Nolite portare sacculum. neque peram.</foreign> Ne bere ge mid eow
pusan. oððe codd. ne gescy;
 306.70. Swa micelne truwan sceal se lareow habban on god. þæt
he wile foresceawian his lifes neode. ðy læs þe he sylf ymbe þa
hwilwendlican ðing hogie. and hwonlice ða ecan oþrum mannum foresceawie;
 306.73. Hwæt mænð se pusa butan woruldlice byrðene?
Hwæt mænað þa gescy. butan deadra manna gebysnunga;
 306.75. Se lareow ðe bodunge underfehþ. ne sceal he hine sylfne
mid woruldþingum bysgian. and godes teolunge to gymeleaste don;
 307.77. Him gedafenaþ þæt he hogie hu manegra manna saula he
mage gode gestrynan ðurh þa godspellican lare. na hu micel he mage mid his
ricetere him to geteon;
 307.80. Ne sceal he yfele bysne niman æt forþfarenum mannum.
ne his agene weorc mid deadum fellum ymbtrymman;
 307.82. Sume menn willað heora agene ðwyrnysse bewerian ðurh
oþra manna yfelnysse and wenaþ þæt hi magon butan pleo þa unalyfedan
dæda gefremman. for ðan þe hi gesawon heora foregengan swa don;
 307.85. Hwæt doð þas buton swilce hi heora fet mid deadra
nytena fellum beteon? He cwæð. ne gecyrre ge nænne mann be wege;
 307.87. Mid þisum wordum is geswutelod hu geornful se lareow beon
sceal ymbe þa ecan teolunge. þonne he ne mot for nanre gretinge intingan of
his wege gecyrran;
 307.90. On swa hwilcum huse swa ge in cumað. cweðað ærest.
wunie sib on ðisum huse. and gif ðær bið sybbe bearn. eower sib
wunað ofer ðam huse;
 307.92. Gif on ðam huse ne bið sibbe bearn. eower sibb gewent
eft to eow;
 307.93. Seo sibb þe se godes bydel bodað. wunað on ðam
huse. gif ðær bið sibbe bearn. gif ðær nan ne bið. seo sib
gecyrð eft to ðam bydele;
 307.96. Oððe þær bið sum man on ðam huse þe bið
forestiht to ðam ecan life. and þæt heofenlice word hylt ðe he
gehyrð. oþþe gif ðær nan man ne bið þe ðære heofenlican
bodunge hedan wille. ne ætberst swa ðeah þam bydele his geswinces edlean
æt gode;
 307.100. Wuniað on ðam huse ðe ge to cumað. etende and
drincende. þæt þæt hi habbað eow to syllene;
 307.101. Efne we gehyrað. þæt se drihten ðe forbead þam
bydelum to berenne pusan. oððe codd. þæt he forgeaf him bigleofan of
heora bodunge. and cwæð;
 307.104. Soðlice se wyrhta is wurðe. his mede;
 307.104. Gif ðæs lareowes bodung bið underfangen. þonne
bið gedafenlic þæt he on ðam huse wunige. and ða eorðlican
bigleofan æt ðam mannum underfo. þe he ða heofenlican myrhðe
bodað;
 307.107. Be ðan cwæð paulus se apostol;
 308.108. Gif we eow þa gastlican sæd sawað. hwonlic bið
þæt we eowere flæsclican ðing ripon;
 308.109. Twyfealde mede sylð god his bydelum. ane be wege. oðre
on eðele;
 308.110. Ane ðe strangað þa bydelas to ðære bodunge.
oðre ðe hi gewelgað æfter ðam gemænelicum æriste;
 308.112. Ne sceal se goda bydel for ði bodian þæt he her
hwilwendlice mede underfo. ac for ði bigleofan of ðære bodunge niman.
þæt he æt ðære bodunge ne ateorige;
 308.115. Soðlice swa hwa swa bodað for ði þæt he her
oððe mede. oððe herunge underfo. buton twyn he bescyrað hine sylfne
fram ðære ecan mede;
 308.117. Se ðe bodað for ðam intingan þæt he his
drihtnes hæse and willan gefremme. and for his neode bigleofan of ðære
bodunge nimð. ne derað him nan ðing on ðam ecan eðele. þæt he on
wege þyses lifes. andlyfene underfeng;
 308.120. Ac ðam lareowum þæt is biscopum. and
mæssepreostum. and gehwilcum godes ðeowum is micclum to warnigenne.
þæt him ne belimpe se egeslica cwyde. þe se witega Osee. be sumum
cwæð;
 308.124. <foreign>Peccata populi mei comedunt.</foreign> Þæt is. hi etað
mines folces synna;
 308.125. Godes ðeowas lybbað be ðam lacum ðe geleaffulle
men gode offriað for heora synnum. and gif hi etað ða offrunga. and
forsuwiað þa gastlican lare. and ða ðingrædene for ðam folce.
untwylice hi etað heora synna;
 308.128. Gehadode menn sind godes bydelas. and hwa sceal bodian
þone deman toweardne. gif se bydel suwað? Drihten cwæð to his
leorningcnihtum. and ðurh hi to eallum lareowum;
 308.131. <foreign>Uos estis sal terre;</foreign> Þæt is ge sind þære
eorðan sealt;
 308.133. Lareowum gedafenað þæt hi mid wisdomes sealte
geleaffulra manna mod sylton. þæt swa hwa swa him genealæhð beo
geondstred. mid swæcce þæs ecan lifes;
 308.135. Swa swa sealt hylt ælcne mete wið forrotodnysse. swa
sceal ðæs wisdomes bodung healdan manna heortan. wið brosnunge fulra
leahtra;
 308.138. Þes traht is langsum eow to gehyrenne. ac we willað nu
ure spræce her geendian;
 309.139. Se mildheorta drihten ðe þisne middaneard alysde. and
his apostolas. and leorningcnihtas us to lareowum gesette. gelæde us to
ðam ecan life. ðider ðe he us gelaðode þurh hi. and ðurh heora
æftergengan;
 309.142. Sy him .a wuldor and lof ealra his weldæda;
 309.143. Amen:

END_TEXT
START_TEXT

ÆCHom II, 42
B1.2.46.
Martyrs: Godden 1979, 310-17.



 310.1. <foreign> IN NATALE SANCTORUM MARTIRUM.</foreign> <foreign>Cum audieritis prelia et
seditiones. nolite terreri. Et reliqua;</foreign> Se hælend foresæde his
leorningcnihtum þises middaneardes frecednyssa. and ðæra martira gewinn.
þus cweðende;
 310.3. Ðonne ge gehyrað on middanearde gefeoht. and sace. ne
beo ge afyrhte;
 310.5. Þas ðing sceolon ærest cuman. ac ne bið swa ðeah
þærrihte seo geendung;
 310.6. He cwæð eft;
 310.6. Ðeod arist ongean ðeode. and rice winð ongean rice.
and micele eorðstyrunga beoð geond stowa;
 310.8. Coðu and hungor beoð. and ogan of heofenum. and micele
tacna;
 310.9. Swa ðeah ær ðan þe ðas ðing gelimpað. man eht
eower. belæwende on gesomnungum. and teonde to cynegum. and to ealdormannum.
and to cwearternum. for minum naman;
 310.12. Þis eow gelimpð soðlice. on gewitnysse;
 310.12. Settað eornostlice on eowerum heortum. þæt ge ne
ðurfon asmeagan hu ge andwyrdan sceolon;
 310.14. Ic soðlice sylle eow muð and wisdom. þam ne magon
wiðstandan ne wiðcweðan. ealle eower wiðerwinnan;
 310.16. Ge beoð belæwede fram fæderum. and gebroðrum. and
fram magum. and hi eow to deaðe gewæcað;
 310.17. Ge beoð andsæte eallum mannum for minum naman. and swa
ðeah ne losað an hær of eowerum heafde;
 310.19. On eowerum geðylde. ge geagniað eow eowere sawla;
 310.21. We nimað to ðissere rædinge þæs halgan papan
Gregories trahtnunge;
 310.22. Ure drihten foresæde þa toweardan frecednyssa. ðises
losigendlican middaneardes. þæt hi ðy læs manna mod gedrefon. gif hi
beoð cuðe on ær;
 310.24. Eaðelicor we forberað þa frecednyssa ðe we witon on
ær. þonne ða ðe us færlice becumað;
 311.26. Gif ðe man scotað to. þu gescyltst ðe gif ðu hit
gesihst. gif ðu unwær bist. þu bist ðe swiðor geswenct;
 311.27. Drihten us gehyrte mid þam ðe he cwæð. þonne ge
gehyrað on middanearde gefeoht. and sace. ne beo ge afyrhte;
 311.29. Gefeoht belimpð to feondum. and sacu to ceastergewarum;
 311.30. Mid ðam wordum he gebicnode þæt we sceolon ðolian
wiðutan gewinn fram urum feondum. and eac wiðinnan fram urum nehgeburum.
laðlice ungeðwærnyssa;
 311.33. Nis na to understandenne. swilce ure drihten þas
frecednyssa ðurh hine sylfne gefremme. ac he sæde hi towearde. for ðan
ðe he wat ealle ðing. ær ðan ðe hi gewurðon;
 311.36. Þas frecednyssa sceolon ærest cuman. ac ne bið swa
ðeah þærrihte seo geendung;
 311.37. Fela yfelu sceolon foreyrnan ær seo geendung ðissere
worulde cume. and hi sind ða bydelas þæs ecan yfeles. þe yfelum mannum
becymð for heora anwillan yfelnysse;
 311.41. Þeod arist ongean þeode. and rice winð ongean rice;
 311.41. Mid ðisum wordum he foresæde manna ungeðwærnyssa.
and gedrefednyssa;
 311.43. Micele eorðstyrunga beoð. geond stowa;
 311.43. Efne her is foresæd se upplica grama. þe ofer mannum
becymð. to wrace heora mandædum;
 311.45. Coða becumað;
 311.45. Efne her is manna lichamana ungemetegung. and
geswencednys;
 311.46. Hunger bið;
 311.47. On hungre is geswutelod ðære eorðan
unwæstmbærnys;
 311.47. Ogan of heofenum. and micele tacna;
 311.48. Her is þære lyfte fagetung. ðurh mislice stormas
þe ungelimplice becumað. betwux ðam oðrum heofenlicum tacnum;
 311.50. Witodlice ealle middaneardlice ðing beoð geendode. and
ær ðære geendunge hi beoð ealle gedrefede. and astyrede;
 311.52. And we mennisce men þe on eallum woruldðingum
syngiað. on eallum ðingum we beoð eft gewitnode. swa swa hit awriten is;
 311.54. <foreign>Pugnabit pro eo orbis terrarum. contra insensatos;</foreign>
Eorðan ymbhwyrft fiht for gode ongean ða andgitleasan;
 312.56. Ealle ða ðing þe se ælmihtiga us forgeaf to lifes
bricum. ealle we awendað to unalyfedlicum lustum;
 312.57. Ða stylnysse middaneardlicere sibbe. we awendað to
ydelre orsorhnysse;
 312.59. Ure lichamana hælðe. we awendað to leahtrum;
 312.59. Þære eorðan wæstmbærnysse. and genihtsumnysse.
we nellað habban us to lifes bricum. ac to oferflowednyssum;
 312.61. Þære lyfte smyltnysse. we awendað to eorðlicere
lustfullunge;
 312.62. Þis wræcfulle lif þe we on sind. we lufiað for
ðam heofenlican eðele;
 312.63. Rihtlice we beoð for ði on eallum ðisum ðingum
gewitnode. for ðan ðe we nu hi ealle awendað us to leahtrum;
 312.66. Swa ðeah ær ðan þe ðas ðing gelimpað. man
eht eower. belæwende on gesamnungum. and teonde to cynegum. and to
ealdormannum. and to cwearternum. for minum naman;
 312.68. Þis gelamp æfter cristes æriste. and upstige to
heofenum. þa ða man ða halgan martiras acwealde. mid mislicum tintregum.
and hi wæron swa anræde on cristes geleafan. þæt nanes cynnes
tintrega hi ne mihte fram gode gebigan. ac sealdon heora agen lif for criste.
swa swa crist dyde for hi;
 312.73. Ærest ðrowodon þa apostolas. and siððan fela
þusend martira. and man towearp godes cyrcan. and ælcne þæra
acwealde. þe cwæð þæt he cristen wære. and æfre swa man hi
swiðor hynde. swa þær ma beah to ðam soðan geleafan. þurh ðam
tacnum and wundrum. þe ða martiras worhton. swa þæt foroft ða
reðan cwelleras wurdon geleaffulle. and for drihtnes naman gemartirode;
 312.79. Ðeos ehtnys wæs swiðe langsum on eallum leodum. and
swa ðeah gyt bið mare ehtnys. and earfoðre ðrowung on þæs arleasan
Antecristes tocyme. þonne he and his folgeras mid deofles cræfte mancyn
dreccað;
 313.84. Drihten cwæð;
 313.84. Þis eow gelimpð soðlice on gewitnysse;
 313.85. Ðæra martira deað wæs godes gecorenum bysn to
ecere hælðe. and ðam ðwyrum gewitnys. to ecum forwyrde. þæt hi
nane beladunge nabbað. for ðan ðe hi noldon ðurh heora wundra gelyfan;
 313.88. Settað eornostlice on eowerum heortum. þæt ge ne
ðurfon asmeagan hu ge andwyrdan sceolon;
 313.89. Ic soðlice sylle eow. muð and wisdom. þam ne magon
wiðstandan ne wiðcweðan. ealle eower wiðerwinnan;
 313.91. Swilce he openlice cwæde. Ne beo ge afyrhte. Ge
genealæcað to ðam gewinne. ac ic feohte for eow;
 313.93. Þa word gað of eowerum muðe. ac ic eom se ðe
þær sprecð;
 313.94. Eft he cwæð on oðre stowe;
 313.94. Ic secge eow minum freondum. ne beo ge afærede for ðam
ehterum ðe ðone lichaman ofsleað. and siððan nabbað hwæt hi mare
doð;
 313.96. Ic æteowige eow hwæne ge sceolon eow adrædan;
 313.97. Ondrædað eow þone ðe mæg þone lichaman
ofslean. and siððan ða sawle on helle susle asendan;
 313.99. He cwæð;
 313.99. Ge beoð belæwede fram fæderum. and gebroðrum. and
fram magum. and hi eow to deaðe gewæcað;
 313.101. We rædað gehwær on martira ðrowungum. þæt
fæderas. and gebroðru. and magas woldon geweman heora cristenan frynd fram
godes geleafan to heora gedwyldum for ðære ormætan ehtnysse þæra
arleasra cwellera. Sume eac burgon heora feore. and ameldodon heora cristenan
magas. and scufon hi forð to heofenan rice. and ferdon him sylfe to helle
wite;
 313.107. Þeos yfelnys bið eac on antecristes tocyme. and
ðonne genihtsumað seo unrihtwisnys. and bið for ði manegra manna lufu
acolod. ac se ðe þurhwunað oð ende on geleafan. se bið gehealden;
 313.110. Ælc ehtnys bið earfoðe to þolienne. ac swa ðeah
seo bið ealra biterost þe bið fram siblingum oððe fram ðam þe
getreowe beon sceoldon;
 313.113. Drihten cwæð;
 313.113. Ge beoð andsæte eallum mannum for minum naman. and
swa ðeah ne losað an hær of eowerum heafde;
 314.115. Crist foresæde ða earfoðnyssa his halgena
ðrowunge. and eac hi gefrefrode mid hihte þæs toweardan æristes.
ðus cweðende;
 314.117. Swa ðeah ne losað an hær of eowerum heafde;
 314.117. Witodlice ne losað þæt heafod. þonne ða hær
beoð ealle geedstaðelode;
 314.118. Ne bið þæs mannes lichama næfre swa swiðe
fornumen. on fyre. oððe on sæ. oððe þurh deora geslit. þæt he
ne sceole eft arisan ansund þurh ðæs scyppendes mihte ðe ealle ðing
of nahte gesceop;
 314.122. He cwæð;
 314.122. On eowerum geðylde. ge geahniað eow eowere sawla;
 314.123. Soðlice geðyld is wyrtruma and hyrdræden. ealra
haligra mægna. and ungeþyld is ealra mægna tostencednys;
 314.125. Hit is awriten. þæs mannes wisdom bið oncnawen
þurh geðyld;
 314.126. Eft cwæð Salomon;
 314.126. Selre is se geðyldiga wer þonne se stranga. and se
ðe his mod gewylt is betera. ðonne se ðe burh oferwinð;
 314.128. Mare sige bið þæt se man hine sylfne ðurh
geðyld gewylde. ðonne he wiðutan him burga oferfeohte;
 314.129. Witodlice ðurh geðyld we magon beon martiras. þeah
ðe we on sibbe godes gelaðunge ure lif geendion;
 314.132. Twa cynn sind martirdomes. An dearnunge. oðer eawunge;
 314.133. Se ðe on ehtnysse for cristes geleafan his lif alæt.
se bið openlice martir;
 314.134. Eft se ðe forberð ðurh geðyld hosp. and teonan.
and ðone lufað þe hine hatað. and his agene unlustas. and þæs
ungesewenlican deofles tihtinge forsihð. se bið untwylice martyr on digelre
dæde;
 314.137. Þissere segene we nimað us crist to gewitnysse. se
ðe cwæð to his twam apostolum. Iacobum. and Iohannem;
 314.139. Mage ge drincan þone calic þe ic drincan sceall;
 314.140. Hi sædon þæt hi mihton;
 314.140. Drihten sæde. Witodlice ge drincað minne calic;
 314.141. Hwæt is se calic þe crist dranc buton seo ðrowung
ðe he for mancynne ðrowade? Be ðære he cwæð to his heofenlican
fæder;
 314.143. Fæder min gif hit gewurðan mæg afyrsa þisne
calic fram me;
 314.144. Þas twegen apostolas Iacobus. and Iohannes. gehyrdon
æt cristes muðe þæt hi sceoldon his calic drincan. ac swa ðeah hi
begen næron geendode ðurh openne martirdom;
 315.146. We witon þæt iacobus wæs beheafdod for þæs
hælendes geleafan. and Iohannes his broðor geendode his lif on sibbe
unofslegen. ac he wæs ðeah martir. for ðan ðe he heold ða digelan
ðrowunge on his mode. þeah ðe he on lichaman gemartirod nære;
 315.150. And we magon beon martiras ðeah ðe we mid isene
acwealde ne beon. gif we þæt geðyld on urum mode unleaslice healdað;
 315.153. Godes gelaðung hæfð on sibbe lilian. þæt is
clæne drohtnung. on ðam gewinne rosan. þæt is martyrdom;
 315.155. Us is to witenne þæt on ðreo wisan bið geðyld
æteowod. oðre ðing sind þe we fram gode ðoliað. oþre fram ðam
ealdan wiðerwinnan. oðre fram urum nextum;
 315.157. Fram gode we þoliað swingla. fram ðam deofle
costnunga. fram urum nextum ehtnyssa and teonan;
 315.159. Ac us gedafenað þæt we mid wacelum eagum. þas
ðreo gemetu behealdan. swa þæt we nateshwon ne ceorion. ongean godes
swinglum. ne we eac ne geðafion ðæs deofles tihtinga to urum forwyrde.
ne we ures nextan yfel. mid yfele forgyldon. þes is se digela martirdom.
healde se ðe wille;
 315.164. Gregorius awrat be sumum geðyldigan were Stephanus
gehaten. se forlet ealle woruldðing. and forfleah manna gehlyd. beeode his
gebedu on sumum mynstre drohtniende;
 315.166. He hæfde swa micel geðyld þæt he ðancian wolde
þam ðe him teonan dyde. and þone he tealde him to frynd þe him sume
hefigtymnysse on belædde. and ælc ungelimp he tealde him to gestreone.
and ealle his wiðerwinnan swa swa his gefylstan hæfde;
 315.170. Eft on fyrste þa ða him forðsið getimode. þa
comon ðær fela manna for his mæran drohtnunge. and hi sume gesawon
englas instæppende. and wurdon swa ealle afyhrte. ge ða þe ða englas
gesawon. ge ða þe nane ne gesawon. þæt ðær nan æt his
forðsiðe standan ne mihte;
 316.176. Eft rehte Gregorius oðre bysne be sumere mynecyne.
Romula gehaten. seo wæs swiðe geðyldig. and þearle gehyrsum. singan on
gebedum. and swigan lufode;
 316.178. Hire becom æt nextan seo coðu þe læcas hatað
paralisin. and heo læg manega gear alefed on micclum geðylde;
 316.180. Witodlice hire lima lyre hire becom to eacnunge haligra
mægna. for ðan ðe heo hi gebysgode mid gebedum þæs ðe swiðor
þe heo nan ðing elles don ne mihte;
 316.183. Ða on sumere nihte com færlice micel leoht of
heofenum. and gefylde ða cytan ealle ðe heo on læg;
 316.184. Hire gastlice modor Redempta gehaten mid anre sweoster
stod hire ofer. micclum afyrht. for ðam heofenlican leohte. and hi gehyrdon
sweg cnucigende þa duru swilce ðær micel menigu inn eode. and wynsum
bræð hi ealle gefylde. mid micelre swetnysse;
 316.188. Þa cwæð seo romula to hire gastlican meder. þe
ðær afyrht stod;
 316.189. Min modor ne ondræd þu ðe ne swelte ic gyt;
 316.190. Æfter ðisum gewat þæt leoht aweg. ac se wynsum
bræð þær belaf;
 316.191. Eft siððan on ðære feorðan nihte clypede heo
hire to þa ylcan lærestran Redempta. and bæd husles;
 316.193. Efne ða æfter þære huslunge stodon twa
heofenlice werod ætforan ðære cytan dura. singende heofenlicne sang.
and hi tocneowon þæt werhades men ongunnon symle þone dream. and
wifhades men him sungon ongean andswariende. and seo geðyldige romula ageaf
hire gast mid þam heofenlicum sange;
 316.198. Ða gewende eal se sang upweard to heofenum mid þære
sawle. and swa hi ufor ferdon swa mihton ða licmen læs þæs sanges
gehyran. oð þæt he mid ealle heora earum ætbroden wearð;
 316.202. Se ælmihtiga god beswingð and ðreað þa ðe he
lufað. þæt hi ðurh ða hwilwendlican geswencednysse wuldorfulle
becumon to ðam ecan life. þe he ær middaneardes frymðe his
geleaffullum gearcode. Sy him wuldor and wurðmynt on ealra worulda woruld.
Amen:

END_TEXT
START_TEXT

ÆCHom II, 43
B1.2.47.
Confessor: Godden 1979, 318-26.



 318.1. <foreign>IN NATALE UNIUS CONFESSORIS.</foreign> <foreign> Homo quidam peregre
proficiscens. Et reliqua;</foreign> Ure drihten sæde þis bigspel his
leorningcnihtum;
 318.2. He cwæð þæt sum rice man wolde faran on
ælðeodigne eard. þa clypode he his ðeowan him to. and betæhte him
his god;
 318.4. Sumon he betæhte fif pund. sumum twa pund. sumum an.
ælcum be his agenre mihte. and het hi mid þam feo him mare gestrynan. and
ferde siððan on ælðeodignysse swa swa he gemynt hæfde;
 318.7. Hi ða teolodon mid þam feo;
 318.8. And se ðe fif underfeng gestrynde þær to oðre fif
pund. and se ðe twa pund underfeng. gestrynde eac oðre twa;
 318.10. Ða ferde se ðridda se ðe þæt an pund underfeng.
and bedealf hit on eorðan. and swa his hlafordes feoh bediglode;
 318.12. Eft ða æfter langsumum fyrste com heora hlaford. and
het him gelangian to þa ðeowan þe he þæt feoh ær befæste;
 318.14. Þa genealæhte se ðe ær fif pund underfeng. and
cwæð;
 318.15. Hlaford. þu befæstest me fif pund. efne nu ic hæbbe
þe gestryned þær to eacan oðre fif pund;
 318.16. Ða cwæð se hlaford him to;
 318.17. Eala ðu goda ðeowa. and getrywe. þu wære getrywe
on lytlum ðingum. ic wille ðe settan ofer maran. far nu into ðines
hlafordes gefean;
 318.19. Ða com se oðer ðeowa se ðe twa pund underfeng and
cwæð;
 318.20. Hlaford. þu betæhtest me twa pund þines feos. and
efne nu ic hæbbe þe gestryned oðre twa þær to;
 319.21. Ða cwæð se hlaford;
 319.22. Eala ðu godes ðeowa and getrywe. ðu wære getrywe
on lytlum ðingum. ic wille ðe settan ofer maran. far nu into ðines
hlafordes gefean;
 319.24. Þa com se ðridda and cwæð;
 319.24. Hlaford. efne her is ðin pund. þe ic hæfde behyd on
minum swatclaðe. Ic ondred me for ðan þe ðu eart swiðe styrne. and
wylt niman þæt þe ðu ær ne sealdest. and wylt ripan þæt
þæt ðu ær ne seowe;
 319.28. Ða cwæð se hlaford. Eala ðu lyðra þeowa. Nu ic
þe deme æfter ðinre agenre tungan. wystest ðu þæt ic wæs
styrne man. nimende þæt ic ær ne sealde. and ripende þæt þæt
ic ær ne seow. hwi noldest ðu syllan min feoh myneterum to sleanne. and ic
wolde mid gafole hit ofgan æt him? He cwæð þa to ðam ymstandendum.
Nimað þæt pund him æt. and syllað þam þe me brohte tyn pund;
 319.34. Hi cwædon la leof he hæfð tyn pund;
 319.34. Se hlaford cwæð. Ic secge eow to soðan ælc
ðæra ðe hæfð him bið mare geseald and he genihtsumað. Se ðe
næfð. him bið ætbroden þæt þæt he hæfð;
 319.38. Se eadiga Gregorius papa trahtnode þis godspel and
cwæð;
 319.39. Hwæt is se man ðe ferde on ælðeodignysse buton
ure drihten se ðe mid þam lichaman ðe he on eorðan underfeng ferde to
heofenum? Witodlice flæsces wunung is eorðe. and cristes lichama wæs
gelæd swilce to ælðeodignysse ða ða he wæs ahafen to ðære
heofenlican wununge. þær ðær næfre ær nan lichama ne becom;
 319.44. Se mennisca crist dælde his god his ðeowum. for ðan
ðe he forgeaf his geleaffullum þa gastlican gife;
 319.45. Sumon he betæhte fif pund. sumon twa pund. sumon an;
 319.46. Þa fif pund getacniað þa fif andgitu ures lichaman.
þæt is Gesihð. and hlyst. swæcc. and stenc. and hrepung;
 319.48. Ðas fif pund underfehð ælc þæra þe ða fif
lichamlican andgitu ansunde hæfð;
 319.49. On ðam twam pundum is mare getacnung. þonne on ðam
fif pundum sy;
 319.51. Witodlice on þam twam pundum is getacnod ægðer ge
þæt yttre andgit. ge þæt inre;
 320.52. On ðam anum punde is an andgit getacnod;
 320.54. Se goda ðeowa þe ða fif pund underfeng. gestrynde his
hlaforde þær to oðre fif. for ðan þe sume læwede men sind swa
geworhte. þæt hi mid onbryrdnysse þæs upplican eðles syllað gode
bysne oðrum geleaffullum. and symle tæcað riht þæs ðe hi magon
tocnawan be ðam yttrum andgitum. þeah ðe hi ne cunnon ða incundan
deopnysse godes lare asmeagan;
 320.59. And ðonne hi on heora flæsclicum lustum gemetegode
beoð. and on woruldlicum gewilnungum ne beoð to grædige. and eac wið
oðrum unðeawum þurh godes ege hi sylfe healdað. þonne styrað hi eac
oðrum mannum ðurh heora lifes rihtwisnysse. and gestrynað gode sumne
oðerne mannan oððe ma. se ðe swa deð. se gebrincð gode tyn pund. of
ðam fif yttrum andgitum þe he underfeng;
 320.66. Sume sind eac on godes gelaðunge þe sind mid twam
pundum gewelgode. þæt is þæt hi habbað þa fif yttran andgitu. and
ða incundan lare. ðurh ða hi asmeagað þone heofenlican wisdom. and
eac syllað gode bysne þurh ða yttran andgitu. þonne hi awendað hi on
godum ðeawum him sylfum to ecere hælðe. and oðrum to bysne;
 320.71. Þas ðyllice ðonne hi oðrum bodiað and wel
bysniað. bringað þam heofenlican hlaforde twyfealde gestreon. of
ðære teolunge þe he him befæste;
 320.74. Rihtlice is gecweden þæt heora an underfenge fif pund.
and oðer twa. for ðan ðe ða pund beoð getwyfylde. þonne hi twam
hadum þæt is werhade. and wifhade beoð befæste;
 320.77. Se lyðra ðeowa se ðe þæt an pund underfeng ferde
and bedealf hit on eorðan. and swa his hlafordes feoh behydde;
 320.79. Se behit þæs heofonlican hlafordes feoh on eorðan.
se ðe þæt andgit þæt him god forgeaf awent eall to eorðlicum
dædum. and nele secan ða gastlican tylunga ne his heortan næfre
aræran of ðam eorðlicum smeagungum;
 320.82. Ðyllice habbað andgit. ac hi hit awendað eal to heora
flæsclicum lustum;
 321.83. Be swilcum cwæð se witega. Hi sind snotere þæt hi
yfel wyrcon. and hi soðlice ne cunnon naht to gode gewyrcan;
 321.86. Witodlice se drihten ðe ða gastlican pund his ðeowum
betæhte. cymð to ðam micclum dome. and wile witan hu gehwilc manna þa
gife atuge ðe he him ær forgeaf. ðonne cweð he to ðam godum
ðeowan. swa swa ðis godspell segð;
 321.90. Eala ðu goda ðeowa and getrywe. þu wære getrywe on
lytlum ðingum. Ic wylle ðe settan ofer maran. far nu into ðines hlafordes
gefean;
 321.92. Feawa sind ealle ðises andwerdan lifes god. þeah ðe
hi fela geðuhte sind. ac ðonne bið se holda þeowa geset ofer manegum
godum. þonne he buton ælcere gewemmednysse wuldrað mid gode on ðam
heofenlicum setle;
 321.95. Þonne he bið gelæd into his hlafordes blisse.
þonne he on ðam ecum eðele betwux engla heapum be his edleane blissað
wiðutan. swa þæt him nan ðing wiðinnan ne eglað ænigre
brosnunge oððe gewæcednysse;
 321.99. Se asolcena ðeowa þe nolde tilian nan ðing his
hlaforde mid þam befæstum punde com him to. mid beladunge and cwæð;
 321.101. La leof ic wat þæt ðu eart swiðe styrne mann. and
wilt niman þæt ðu ær ne sealdest. and wilt ripan þæt ðu ær
ne seowe. þa wearð ic for ði afyrht. and behydde ðin pund on eorðan.
efne ðu hæfst nu ðin agen;
 321.104. Forwel menige sind on godes gelaðunge þe ðurh
ungecnyrdnysse þisum ðeowan geefenlæcað. hi anðraciað to gefarenne
lifes wegas. and swa ðeah ne wandiað to licgenne on stuntnysse heora
asolcennysse;
 321.108. Hi geseoð þæt hi synfulle beoð. and þeah ne
forhtiað to wunigenne on heora unrihtwisnyssum. swilce hi on heora
gedrefednysse nænne ræd nabbon. and sweltende him lif ondrædon;
 322.112. Se hlaford cwæð to ðam lyðran ðeowan;
 322.112. Ðu yfela ðeowa and sleac. þe gedafenode þæt
ðu befæstest min feoh myneterum to sleanne. and ic wolde min agen ofgan
mid ðam gafole;
 322.115. Se ælmihtiga god forbead þurh his witegan þæt
nan ðæra manna þe rihtwis beon wile. ne sceal syllan his feoh to
gafole;
 322.117. Ðis gafol þe we embe sprecað nis na woruldlic. ac is
gastlic. and mid gastlicum andgite to understandenne;
 322.118. Godes feoh þæt is seo halige lar. bið befæst
myneterum to sleanne. þonne godes word bið ðam mannum gebodod. þe hit
magon mid wordum gemenigfyldan. and mid weorcum began;
 322.121. Mine gebroðra swa swa ge gehyrað ure frecednysse gif
we godes lare eow ofteoð. swa ge sceolon eac smeagan carfullice eowere
frecednyssa. for ðan þe god ofgæð his feoh æt eow mid þam
gastlicum gafole;
 322.125. Ge gehyrað godes beboda æt lareowa muðum. and ge
agyfað hi eft gode mid ðam gafole. gif hi beoð þurh eower gecnyrdnysse
gemenigfylde. and ðurh goddre fremminge gode betæhte. and ge sylfe him
gegað þurh godum geearnungum;
 322.130. Se hlaford cwæð. Nimað þæt pund of ðam
yfelan ðeowan. and syllað þam ðe me brohte tyn pund;
 322.131. Hi cwædon. La leof he hæfð tyn pund;
 322.132. Hit wære geðuht swiðe gedafenlic æfter menniscum
andgite. þæt þæt pund ðe wæs genumen æt ðam yfelan ðeowan
wære geseald ðam þe twa pund hæfde. swiðor þonne þam ðe tyn
pund hæfde;
 322.135. Ac ða twa pund hæfdon swa swa we eow ær sædon
maran getacnunge ðonne þa fif pund þe he brohte his hlaforde getwyfylde;
 322.137. Þurh ða twa pund wæs getacnod ægðer ge
þæt yttre andgit. ge þæt inre. and se ðe ða fif pund hæfde
wæs wiðutan geglenged mid ðam fif andgitum. þæt is Gesihð. and
hlyst. swæcc. and stenc. and hrepung. and wæs ða gyt æmtig fram
ðam incundan andgite. ða het se hlaford for ði syllan þæt an pund.
þæt þæt andgit getacnode þam holdum ðeowan þe him gestrynde mid
ðam fif yttrum andgitum oðre fif pund;
 323.144. Ðis gelimpð dæghwomlice on godes gelaðunge.
þæt gehwilce geleaffulle ðe gode gecwemað mid ðam yttrum andgitum
ðe hi underfengon beoð gebrohte ðurh maran godes gife to ðam incundum
andgite. and ðonne geðeoð on ðam gastlicum andgite. for ðan ðe hi
ær ða yttran andgitu getreowlice aspendon;
 323.150. Se hlaford cwæð. Ic secge eow to soðan. ælc
ðæra ðe hæfð him bið mare geseald. and he genihtsumað. Se ðe
næfð him bið ætbroden. þæt þæt he hæfð;
 323.152. Witodlice se ðe hæfð þa soðan lufe. he
underfehð oðre gife æt gode;
 323.153. And se ðe ða soðan lufe næfð. þæt he
oðrum fremige on worde and on weorce. se forlyst ða gife þe he
unnytwurðlice underfeng;
 323.155. Ealle godnyssa forlyst se ðe ða soðan lufe
næfð. to Gode and to mannum;
 323.156. Se unholda ðeowa wearð ða aworpen on ðam yttrum
þeostrum. for ðan ðe he ðolode ðurh wite þa yttran blindnysse. se
ðe ær ðurh his gylt on ðam inrum þeostrum befeoll;
 323.159. Ðær he ðolað neadunge þeostra ðurh wrace. se
ðe ær lustlice forbær his unlustes þeostra;
 323.162. Eow is soðlice to gewitenne þæt furðon nan
asolcen man nis orsorh. be onfangennysse godes feos;
 323.163. Ne mæg nan man soðlice cweðan þæt he þæs
pundes bedæled sy. and ne ðurfe gode agyldan gescead þære sylene ðe
he underfeng;
 323.165. Sum underfehð andgit boclicere lare. and se sceal
oðrum cyðan ða gerynu ðe he of godes punde gleawlice oncneow;
 323.167. Sum underfehð eorðlice æhta. and se sceal ðæs
pundes spendunge gode agifan of his æhtum;
 323.169. Sum ne underfeng naðor ne þæt gastlice andgit ne
ða eorðlican speda. leornode swa ðeah sumne cræft þe hine afet.
witodlice se cræft him bið for ðæs pundes onfangennysse geteald;
 324.172. Sum næfð nan ðyssera ðinga begyten. ac hæfð
sume cyððe to ricum men. ðonne sceal se þær ðær he mæg
earmum ðingian to ðam rican þe he cyððe to hæfð. þy læs
ðe he geniðerod beo. gif he ðæs pundes rihtlice ne bricð;
 324.176. Hwæt wylle we furðor ymbe ðis smeagan. buton
þæt we secgað þæt nan ðearfa nis ðyses pundes bedæled. and
for ði sceal gehwa hogian þæt he þæt gastlice feoh mid ðam gafole
gode agife;
 324.179. Þonne se heofenlica dema cymð on egeslicum
mægenðrymme betwux engla. and heahengla werodum. þonne sceal gehwa him
æteowian hwæt he mid ðam punde geteolod hæfð;
 324.182. Þær lætt Petrus se apostol forð. þæt
iudeisce folc. ðe he ðurh his lare to geleafan gebigde;
 324.183. Paulus ðeoda lareow þær læt forð fornean ealne
middaneard. Andreas ðær læt forð ðone leodscipe ðe is gehaten
Achaia. Iohannes. Asiam. Thomas. Indiam. and swa gehwilc godes bydela þær
betæhð ða gastlican teolunge þam heofenlican deman. and hi underfoð
æt him heora mede be heora geswinces mæðe;
 324.188. Is nu for ði gehwilcum men to hogienne þæt he ydel
ne cume his drihtne togeanes. on ðam gemænelicum æriste. þær we
ealle beoð gegaderode þe her lif underfengon;
 324.192. Ðis godspel we rædað on ðæra halgena
mæssedagum þe we hatað <foreign>Confessores.</foreign> þæt sind Andeteras;
 324.193. Ða sind halige Andeteras þe cristes naman mid soðum
geleafan andetton bealdlice betwux gedwolmannum. Swa swa drihten on his
godspelle cwæð;
 324.196. <foreign>Omnis ergo qui confitebitur me coram hominibus.
Confitebor et ego eum coram patre meo qui est in celis;</foreign> Þæt is on
englisc;
 324.198. Ælc ðæra þe me andet ætforan mannum. Ic
andette eac hine ætforan minum fæder. se ðe is on heofonum;
 324.199. Þa halgan martiras wæron ærest andeteras. þa
ða hi cristes naman mid geleafan unforhtlice ætforan heora ehterum
andetton. and hi wurdon ðurh ða andetnysse gemartirode;
 324.202. Nu sind ða gehatene andeteras. þe godes naman andetton
mid soðum geleafan. and ða gedwolmen oferswiðdon. ac hi næron swa
ðeah for ðam geleafan gemartirode;
 325.205. Nu sind hi gearwurðode. þurh heora geleafan. and
ðurh heora clænan drohtnunge;
 325.207. Godes ðeowas hi wurðiað on geleaffulre gelaðunge.
and god sylf hi wurðað mid ecum wurðmynte on his heofenlicum ðrymme.
for heora geearnungum;
 325.209. Hi leofodon on clænnysse. and mid forhæfednysse
heora lichaman gewyldon;
 325.210. Hi forsawon woruldlice gewilnunga. and ydelra manna
herunge. and fela oðre to gode gewemdon;
 325.213. An ðæra is þes halga wer. <foreign>ille.</foreign> ðe we nu
todæg wurðiað mid urum gastlicum ðenungum. for ðan ðe he aspende
swiðe herigendlice þæt feoh þe him god befæste;
 325.215. Se bið wurðe þæt hine men arwurðian. se ðe of
ðisum life færð to engla gefean. and heofenlicum wurðmynte;
 325.217. Hit is awriten. Ne hera ðu nænne man on his life;
 325.218. Wærlicor bið se man geherod þeah þe he halig sy
æfter life. ðonne on life;
 325.219. Hwa mæg beon buton forhtunge gehered on ðisum life.
þa hwile ðe he besargað his ærran dæda. and eac him ondræt ða
toweardan frecednyssa? Ac se ðe herian wille haligne mannan. herige hine na
on ðisum life. ac æfter his geendunge. þonne ne derað nan lyffetung
ðam herigendum. ne nan upahefednys ne costnað þone geheredan;
 325.225. Hera ðu hine æfter þære frecednysse. and cyð
his geearnunga ðonne he orsorh bið;
 325.226. Hera ðone steorman. ac na swa ðeah ær ðan ðe he
becume gesundful to ðære hyðe;
 325.227. Hera þæs heretogan mihte. ac swa ðeah þonne he
sige begytt;
 325.229. Þisne halgan wer <foreign>ille</foreign> we magon orsorhlice wurðian
and herian. for ðan ðe he is nu orsorh ealra ðæra frecednyssa þe us
dæghwomlice costniað;
 326.231. Hwæt wæs eal his lifes ryne. buton gewinn wið
wacolan feond;
 326.232. Fela blindra manna þe fram soðfæstnysse wege
dwelodon. he onlihte þurh ða soðan lare;
 326.234. Ða ðe þurh ungehyrsumnysse oððe geleafleaste
deafe wæron. þam he on ageat andgites hlyst. þæt hi gehyrdon ða
heofenlican beboda. to halwendre gehyrsumnysse;
 326.236. Fela incoða he gehælde untrumra sawla mislicra manna.
ðurh halige mynegunge. and ðurh gebedum gebigde to soðre dædbote. oð
þæt he gebrohte þam ælmihtigan scyppende his feoh be twyfealdan. ðe
he him ær befæste. and he wuldrað nu. on wynne mid him. A to worulde.
for his weldædum;
 326.241. We heriað urne drihten. on his halgena geðincðum. se
ðe hi mærsað. mid micclum wundrum. on ðyssere worulde. and swiðor on
ðære ecan. for heora hwilwendum geswince. þises sceortan lifes;
 326.244. Þæs ðegenes lof is. þæs hlafordes wurðmynt;
 326.245. Sy lof ðam hlaforde. ðe leofað on ecnysse. æfre
buton anginne. on endeleasum mægenðrymme. amen:

END_TEXT
START_TEXT

ÆCHom II, 44
B1.2.48.
Virgins: Godden 1979, 327-34.



 327.1. <foreign>IN NATALE SANCTARUM UIRGINUM.</foreign> <foreign> Simile est regnum celorum
decem uirginibus. Et reliqua.</foreign> Se hælend sæde gelomlice bigspel be
gehwilcum ðingum his leorningcnihtum. Nu cwæð he on ðisum bigspelle.
þæt heofenan rice wære gelic tyn mædenum. þa genamon heora
leohtfatu and eodon togeanes ðam brydguman. and þære bryde;
 327.6. Þæra mædena wæron fif stunte. and fif snotore;
 327.6. Witodlice ða fif stuntan namon heora leohtfatu. and
nænne ele to ðære lihtinge. and ða snoteran genamon ele on heora
fætelsum. mid heora leohtfætum;
 327.9. Ða elcode se brydguma mid his tocyme. and ða mædenu
begunnon to hnappienne. oð þæt hi ealle slepon;
 327.11. Ða on middere nihte wearð clypung gehyred. Efne her
cymð se brydguma. Gað him togeanes;
 327.12. Þa arison ealle ða mædenu and gearcodon heora
leohtfatu. and þa stuntan cwædon to ðam snoterum;
 327.14. Syllað us sumne dæl eoweres eles. for ðan þe ure
leohtfatu sind acwencte;
 327.15. Ða snoteran mædenu andwyrdon þam stuntum. and
cwædon;
 327.16. Ði læs ðe hit ne genihtsumige us and eow. farað to
ðam syllendum and bicgað eow ele;
 327.17. Þa mid ðam ðe hi ferdon ymbe ðone ceap. þa com se
brydguma. and ða fif mædenu þe mid ðam leohte gearwe wæron. ferdon
mid him into ðam giftum. and þæt geat wearð belocen;
 327.20. Ða æt nextan comon ða stuntan mædenu. and
clypodon to ðam brydguman;
 327.22. Hlaford. hlaford. hat geopenian þæt geat;
 327.22. He andwyrde;
 327.22. Soð ic eow secge. ne cann ic eow;
 327.23. Waciað eornostlice. for ðan ðe ge nyton þone dæg
ne ða tide;
 327.24. Þis godspel is nu anfealdlice gesæd mid digelum
andgite. Ac Augustinus se wisa us onwreah ða deopnysse. and eac se halga
Gregorius ymbe ðis ylce awrat þus cweðende;
 328.27. Us is to gewitenne þæt gelomlice on haligre spræce
is ðeos andwerde gelaðung gehaten heofenan rice. swa swa se hælend on
sumere stowe cwæð;
 328.29. Mannes bearn asent his englas. and gegaderað of his rice
ealle æswicunga;
 328.30. Witodlice on ðam upplican rice is healic sib. and
ðær ne bið nan æswicung gemet. ðe mage beon ðonon gegaderod;
 328.32. Ðeos andwerde gelaðung þe underfehð yfele and gode.
is wiðmeten ðam tyn mædenum. ðæra wæron fif stunte. and fif
snotere;
 328.34. On fif andgitum swa swa we eow oft sædon. gehwilc man
leofað þe his hæle hæfð;
 328.36. Þæt is Gesihð. and Hlyst. Swæcc. and Stenc. and
hrepung;
 328.37. Ðas fif andgitu gif hi beoð getwyfylde. ðonne
gefyllað hi tynfeald getel;
 328.38. Nu is for ði seo halige gelaðung gelic tyn mædenum.
for ðan ðe seo gelaðung is gegaderod of ægðres hades mannum.
þæt is werhades. and wifhades;
 328.40. Ælc ðæra manna ðe hine forhæfð fram
unalyfedlicere gesihðe. fram unalyfedlicere heorcnunge. fram unalyfedlicum
swæcce. fram unalyfedlicum stence. fram unalyfedlicere hrepunge. se
hæfð mædenes naman. for ðære anwalhnysse;
 328.44. Gif god is and halwendlic to forhæbbenne fram
unalyfedlicum styrungum and for ði hæfð ælc cristen sawul mædenes
naman. Hwi sind ðonne þa fif underfangene. and þa fif aworpene;
 328.47. Ealle hi hæfdon leohtfatu. ac hi næfdon ealle ele;
 328.48. Se ele getacnað þa soðan lufe. seo ðe næfre ne
ateorað;
 328.49. Eles gecynd is. þæt he wile oferstigan ælcne
wætan;
 328.50. Ageot ele uppon wæter. oððe on oðrum wætan. se
ele flyt bufon;
 328.51. Ageot wæter uppon ðone ele. and se ele abrecð up and
swimð bufon;
 328.52. Geot ðu ðone ele ær. geot ðu siððan. æfre
he oferswið þone oðerne wætan. and seo soðe lufu næfre ne
fylð;
 328.54. On ðære forhæfednysse fram unalyfedlicum styrungum
is mædenes nama gehæfd. and on ðam leohtfatum sind ða godan weorc
getacnode. be ðam weorcum cwæð ure drihten on his godspelle;
 329.57. <foreign>Sic luceat lux uestra coram hominibus. ut uideant opera
uestra bona. et glorificent patrem uestrum qui in celis est;</foreign> Þæt is on
urum gereorde;
 329.59. Scine eower leoht ætforan mannum. swa þæt hi geseon
eowere godan weorc. and wuldrian eowerne fæder þe on heofenum is;
 329.61. Eft he cwæð;
 329.61. Beon eower lendena ymbgyrde. and eower leohtfatu byrnende;
 329.62. On ðam ymbgyrdum lendenum is se mægðhad. and on
ðam byrnendum leohtfatum sind ða godan weorc to understandenne;
 329.64. Ða snoteran mædenu namon ðone ele on heora
leohtfatum. for ðan ðe hi hæfdon þæt gode ingehyd on heora heortan.
þæt hi woldon gode anum gecweman. and na cepan dysegra manna herunge. swa
swa se apostol Paulus cwæð;
 329.68. Ure wuldor is seo gecyðnys. ures ingehydes;
 329.69. Eft cwæð se sealmwyrhta be ðære halgan
gelaðunge. þæt eall hire wuldor is wiðinnan on godes gesihðe. na on
ydelra manna herunge;
 329.71. Sume men sind swa bepæhte ðurh ydelne gylp. þæt
hi doð for manna herunge swa hwæt swa hi doð. swiðor ðonne for godes
lufon. ðonne sind hi stunte. þæt hi cepað þæs yfelan hlysan. na
þæs ecan edleanes;
 329.74. Be swilcum cwæð se hælend on sumere stowe;
 329.75. <foreign>Amen dico uobis. receperunt mercedem suam;</foreign> Soð ic eow
secge. hi underfengon heora mede. þæt is se ydela hlisa ðe hi lufodon;
 329.77. Habbon hi ðone woruldhlisan þe hi sohton. na ða ecan
mede þe hi ne rohton;
 329.78. Nis na gewunelic þæt mægðhad si gecweden on
sinscipe. ac swa ðeah ðær is þæs geleafan mægðhad. þe
wurðað ænne soðne god. and nele forligerlice to leasum hæðengylde
bugan;
 329.81. Eal seo gelaðung ðe stent on mædenum. and on cnapum.
on ceorlum and on wifum. eal heo is genamod to anum mædene. swa swa se
apostol Paulus cwæð. to geleaffullum folce;
 329.84. <foreign>Disponsaui uos uni uiro uirginem castam. exhibere
christo;</foreign> Þæt is on englisc. Ic beweddode eow anum were. þæt ge
gearcian an clæne mæden criste;
 330.87. Nis ðis na to understandenne lichamlice. ac gastlice;
 330.87. Crist is se clæna brydguma. and eal seo cristene
gelaðung is his bryd. þurh ða he gestrynð dæghwomlice mennisce sawla
to his heofenlican rice;
 330.90. Seo gelaðung is ure modor and clæne mæden. for
ðan þe we beoð on hire geedcynnede to godes handa. þurh geleafan and
fulluht;
 330.92. Ða mædenu woldon gan togeanes ðam brydguman. mid
heora leohtfatum;
 330.93. We gað togeanes criste. ðonne we andbidiað mid
geleafan his tocymes;
 330.94. Ac he elcað his tocymes. and on ðære anbidunge þa
mædenu hnappiað. and slapað;
 330.96. Gehwær on halgum bocum is se gemænelica deað
slæpe wiðmeten. swa swa se ðeoda lareow cwæð;
 330.97. <foreign>De dormientibus autem. nolo uos ignorare fratres;</foreign> Mine
gebroðra. Ic nelle þæt ge nyton be ðam slapendum. þæt is be ðam
deadum;
 330.99. Hwi sind ða deadan slapende gecwedene. buton for ðan
þe hi sceolon arisan geedcucode. þurh ðone ælmihtigan scyppend;
 330.102. Beon ða mædenu snotere beon hi stunte. ealle hi moton
slapan on ðam gemænelicum deaðe. ær ðan ðe se brydguma crist cume
to ðam micclum dome;
 330.104. <foreign>Media autem nocte clamor factus est. ecce sponsus uenit.
exite obuiam ei;</foreign> On middre nihte wearð clypung gehyred. efne her cymð se
brydguma. gað him togeanes;
 330.107. Hwæt getacnað seo midniht. buton seo deope nytennys.
for ðan ðe seo geendung þyssere worulde cymð þonne men læst
wenað. swa swa se apostol cwæð;
 330.109. <foreign>Dies domini sicut fur in nocte. ita ueniet;</foreign> Drihtnes
dæg cymð. swa swa ðeof on niht;
 330.111. Oft cweðað men. efne nu cymð domes dæg. for ðan
ðe ða witegunga sind agane. þe be ðam gesette wæron;
 330.112. Ac gefeoht cymð ofer gefeohte. gedrefednys ofer
gedrefednysse. eorðstyrung ofer eorðstyrunge. hungor ofer hungre. þeod
ofer ðeode. and þonne gyt ne cymð se brydguma;
 330.115. Eac swilce þa six ðusend geara fram adame beoð
geendode. and ðonne gyt elcað se brydguma;
 330.117. Hu mage we þonne witan hwænne he cymð? Swa swa he
sylf cwæð. on middre nihte;
 331.118. Hwæt is on middre nihte. buton þonne ðu nast. and
þu his ne wenst ðonne cymð he;
 331.120. Nis nan gesceaft þe cunne ðone timan þyssere worulde
geendunge. buton gode anum;
 331.121. Hwæt is se hream þe on middre nihte cymð ætforan
ðam brydguman. buton ðæra engla blawung. swa swa se apostol awrat;
 331.123. <foreign>In ictu oculi. in nouissima tuba; Canet enim tuba. Et
cetera;</foreign> On anre preowthwile. on ðære endenextan byman. Seo byme soðlice
blæwð. and ða deadan arisað ungebrosnode. and we beoð awende to ecum
ðingum on þam lichaman. swa swa we nu sind on ðære sawle;
 331.128. Be ðisum cwæð se hælend;
 331.128. Se tima cymð þæt ealle ða ðe on byrgenum beoð
gehyrað godes suna stemne. and hi forðgað. þa ðe god worhton to lifes
æriste. þa soðlice ðe yfel worhton to geniðerunge æriste;
 331.132. <foreign>Tunc surrexerunt omnes uirgines ille. et ornauerunt
lampades suas;</foreign> Þa arison ealle ða mædenu. and gegearcodon heora
leohtfatu;
 331.134. Ða mædenu arison. for ðan ðe ða gecorenan. and
ða wiðercorenan beoð ealle awrehte of þæs deaðes slæpe;
 331.136. Hi gearcodon heora leohtfatu. þæt is hi gearciað hi
sylfe. to agyldenne gescead þam cumendum deman. heora dæda;
 331.138. Ðæra stuntra mædena leohtfatu beoð acwencte on
þæs deman tocyme. and hi nan edlean æt gode nabbað. for ðan ðe hi
underfengon manna herunga. þe him licodon;
 331.140. Þa stuntan mædenu cwædon to ðam snoterum;
 331.141. Syllað us sumne dæl eoweres eles. for ðan þe ure
leohtfatu sind acwencte;
 331.142. Hi gesawon þæt hi sylfe wiðinnan æmtige
wæron. þæs godan ingehydes. and for ði sohton gewitnysse wiðutan;
 331.144. Hi wæron gewunode to oðra manna herunge. and þæs
gewilnodon swa swa heora gewuna wæs. swilce hi cwædon. Nu ge geseoð
þæt we æt us sylfum naht nabbað. secgað nu hwæt ge be urum
weorcum gesawon;
 332.148. Ða snoteran mædenu andwyrdon ðam stuntum. and
cwædon;
 332.149. Þi læs ðe hit ne genihtsumige us and eow. farað
to ðam syllendum. and bicgað eow ele;
 332.150. Soðlice on ðam micclum dome. ælcum ænlipium men
ðincð to lytel his agen ingehyd him to gewitnysse. þeah ðe he ne sceole
oðrum to gewitnysse beon;
 332.153. Ne ðam heofenlican deman nis nan neod æniges mannes
gewitnysse. se ðe þurhsihð ælces mannes heortan. and gewisslicor wat
þæs mannes mod þonne he sylf;
 332.155. Hi cwædon. farað to ðam syllendum. and bicgað eow
ele;
 332.156. Nis ðis na ræd. ac is edwit. swilce hi cwædon;
 332.157. Ge ðe wæron gewunode to underfonne manna herunga for
eowerum godum weorcum. farað to ðam lyffeterum þe eow ær leaslice
olæhton. habbað æt him swa hwæt swa ge magon. ne sylle we eow nan
ðing;
 332.160. Ge noldon habban eowerne ele wiðinnan. þæt is ge
noldon gode lician on godum ingehyde. ac for ðæra idelra manna herunge ge
worhton herigendlice weorc. farað nu and bicgað. ne sylle we eow nænne;
 332.164. Þa mid ðam þe hi ferdon ymbe ðone ceap. ða com
se brydguma. and ða fif mædenu ðe mid þam leohte gearwe wæron.
ferdon mid him into ðam giftum. and þæt geat wearð belocen;
 332.167. Ne bohton hi nænne ele. ne hi ne gemetton nænne ðe
him ða ele syllan wolde;
 332.168. Nis nan man swa dyrstig on þam micclum dome. þæt he
durre oðerne betellan. ðonne adumbiað þa ydelan lyffeteras. þe ær
ðone ele sealdon. þæt wæron þa smeðan lyffetunga;
 332.171. Witodlice se rihtwisa on ðam dæge forhtað. ðeah
ðe he ðurh god ingehyd Gode gelicode. þeah hwæðere cwacað þæt
ingehyd þær afyrht for ðam micclum brogan. þæs gemænan domes;
 332.174. Ða æt nextan comon ða stuntan mædenu. and
clypodon to ðam brydguman;
 332.175. Hlaford. Hlaford. hat geopenian þæt geat;
 332.176. Drihten cwæð on oðrum godspelle;
 332.176. Cnuciað. and eow bið geopenod;
 332.177. Ac we sceolon nu cnucian. and infær biddan to heofenan
rice. na ðonne;
 332.178. Nu is mildheortnysse tima. and ðonne bið domes tima;
 333.179. Se ðe nele nu on mildheortnysse timan hine sylfne
gerihtlæcan þurh soðe behreowsunge. þam bið heofenes geat belocen on
ðæs domes timan;
 333.181. Eala micel modes biternys is on ðam worde. þæt geat
wæs belocen;
 333.182. Hi behreowsodon þæt hi ele næfdon. ac heora
behreowsung wæs to lætt;
 333.184. Sume gedwolmen cwædon þæt seo halige Maria cristes
modor. and sume oðre halgan sceolon hergian æfter ðam dome ða
synfullan of ðam deofle. ælc his dæl. Ac þis gedwyld asprang of ðam
mannum. þe on heora flæsclicum lustum symle licgan woldon. and noldon mid
earfoðnyssum þæt ece lif geearnian;
 333.189. Ne hopige nan man to ðyssere leasunge. Nele seo eadige
Maria ne nan oðer halga lædan ða fulan. and þa manfullan. and ða
arleasan. þe æfre on synnum þurhwunodon. and on synnum geendodon. into
ðam clænan huse heofenan rices myrhðe. Ac hi beoð deoflum gelice. and
on ecnysse mid deoflum on helle fyre cwylmiað;
 333.194. Ne mæg eal middaneard anum ðæra geðingian. þe
crist þus to cweð;
 333.195. <foreign>Discedite a me maledicti in ignem aeternum. qui
preparatus est diabolo et angelis eius;</foreign> Þæt is. gewitað fram me ge
awyrigedan into ðam ecan fyre. þe ðam deofle is gegearcod. and his
awyrigedum englum;
 333.198. Ða stuntan mædenu clypodon. hlaford. hlaford. hat
geopenian us þæt geat. and se hlaford andwyrde;
 333.200. Soð ic eow secge. ne cann ic eow;
 333.200. Hwæt ne cann. se ðe ealle ðing cann? He ne cann
nænne leahter. and hi wæron mid leahtrum afyllede;
 333.202. Drihten ne oncnæwð hi. for ðan ðe hi sind oðre.
oþre hi wæron;
 333.203. Hwæt is to cweðenne ne cann ic eow. buton þæt ic
ne worhte eow ðyllice;
 333.204. Ne cann drihten leahtras. ac he gewitnað leahtras;
 333.205. Ðæt godspel belicð þus. waciað eornostlice. for
ðan þe ge nyton þone dæg. ne ða tid;
 333.207. Nat nan man þyssere worulde geendunge. ne furðon his
agene geendunge;
 334.208. Menig man wolde þone maran dæl his lifes aspendan on
his lustum. and ðone læssan dæl on dædbote. gif he wiste hwænne
he geendian sceolde;
 334.210. Us is bedigelod ure geendung. to ði þæt we sculon
symle us ondrædan. ðone endenextan dæg. þone ðe we ne magon
næfre foresceawian;
 334.213. We sceolon for ði wacian on ure heortan. and on
geleafan. We sceolon wacian on hihte and on soðre lufe. We sceolon wacian on
godum weorcum. and don buton ydelum gylpe gif we hwæt lytles to gode
gedoð. þæt we moton faran into heofenan rice mid ðam clænan
brydguman hælende criste. Se ðe leofað and rixað mid his heofenlican
fæder. and þam halgum gaste. on ealra worulda woruld. AmeN;

END_TEXT
START_TEXT

ÆCHom II, 45
B1.2.49.
Dedicatio ecclesiae: Godden 1979, 335-45.



 335.1. <foreign>IN DEDICATIONE ECCLESIAE</foreign> MINE gebroðra þa leofostan we
wyllað sume tihtendlice spræce wið eow habban. be ðyssere cyrclican
mærsunge. and eow læran þæt ge sylfe beon godes tempel gastlice nu
ge his eorðlice tempel wurðiað;
 335.4. Witodlice on ðære ealdan .æ. wæs anlipig hus
þam ælmihtigan gode to wurðmynte aræred. on Iudea rice binnon
þære byrig Hierusalem. and ealle oðre þeoda wurðodon mislice
deofolgyld. and ðam fela templa arærdon. and mid andgitleasum. and
lifleasum anlicnyssum afyldon;
 335.9. Þæt anlipige godes tempel wæs wundorlice gecræft.
þurh gastlicum gerynum;
 335.10. Dauid se mæra cyning hæfde gemynt þæt he wolde
þæt tempel aræran ðam ælmihtigan gode to wurðmynte. ac he him
sæde ðurh his witegan Nathan. þæt his sunu sceolde þæt tempel
aræran. and he wolde him beon for fæder. and him mid mildheortnysse gyrde
styran. gif he ahwar unrihtlice dyde;
 335.15. Dauid þa rixode on Iudea lande feowertig geara. and his
lif leofode gode swiðe gecwemlice. and ðurh ðone halgan gast þa sealmas
sette. þe we æt godes lofsangum singað;
 335.17. Æfter his geendunge feng Salomon his sunu to rice. se
lufode god sona on his geogoðe. and geoffrode him micele lac. þæt
wæron þusendfealde onsægednyssa. æt anre offrunge;
 335.20. Efne ða on þære ylcan nihte æteowode him drihten
on swefne þus cweðende;
 335.22. Bide me loce hwæs ðu wille. and ic ðe sylle;
 335.22. Þa cwæð Salomon to drihtne;
 335.23. Ðu cyddest micele mildheortnysse ðinum ðeowan dauide
minum fæder. þæt he on soðfæstnysse and rihtwisnysse leofode
ætforan ðe. and ðu geuðest his bearne his cynerices;
 336.26. Nu eom ic cnæpling. and nytende mines færes. and ic
eom geset betwux þinum folce. þe ne mæg beon geteald for ðære
micclan menigu;
 336.28. Forgif me wisdom. þæt ic mæge þin miccle folc
gewissian. and ic cunne tocnawan betwux god and yfel;
 336.30. Ða gelicode gode þeos ben. and cwæð to salomone;
 336.30. Ðu ne bæde me langsum lif. ne miccle welan. ne ðinra
feonda deað. ac bede me wisdomes. nu forgife ic ðe eac wise heortan. to
ðan swiðe þæt nan eorðlic man næs ðin gelica. ær ðan þe
ðu wære ne eac æfter þe ne bið;
 336.34. And eac ic ðe forgife þæs ðe ðu ne bæde.
welan and wuldor. swa þæt nan cyning næs ðin gelica on ærrum
dagum;
 336.36. And gif ðu færst on minum wegum and mine beboda hylst.
swa swa ðin fæder dyde. ðonne gelenge ic þine dagas;
 336.38. Salomon awoc ða. and his swefen understod. and him
forgeaf ða god swa micelne wisdom. and snoternysse. and bradnysse heortan swa
swa sandceosol on sæstrande;
 336.40. Him becomon eac swa micele welan to handa. þæt his
bigleofa wæs ælce dæg mid his hirede. þrittig mittan clænes
melowes. and sixtig mittan oðres melowes;
 336.43. Twelf fætte oxan. and twentig feldoxan;
 336.44. Hundteontig weðera. buton huntoðe. and fugoloðe. and
gemæstra fugela;
 336.45. Feowertig geara he rixode on hierusalem on sibbe. buton
ælcum gefeohte;
 336.46. Feower hund and ðusend cræta he hæfde. and twelf
ðusend riddena;
 336.47. Þreo ðusend bigspella he gesette. and fif ðusend
leoða. and asmeade be ælcum treowcynne fram ðam heagan cederbeame. oð
þæt he com to ðære lytlum ysopan;
 336.50. Eac swylce be nytenum. and fixum. and fugelum he smeade.
and of eallum leodum comon menn to gehyrenne Salomones wisdom;
 336.52. He arærde gode to wurðmynte þæt tempel þe his
fæder gemynte to arærenne. swilc hus swa nan oðer næs næfre on
eorðan aræred;
 336.54. Þæt tempel wæs on lenge sixtig fæðma. on
widnysse twentig fæðma. on heahnysse ðritig fæðma;
 337.56. Þæt east portic wæs on lenge twentig fæðma. be
þæs temples widnysse. and wæs tyn fæðma wid;
 337.57. Ðis weorc wæs swa gefadod mid deorwurðum stanum. and
readum golde. swa we eow reccan ne magon. and wæs eall binnon syfon gearum
geendod;
 337.60. Salomon ða gegaderode ealle his witan to ðæs temples
halgunge. and þær geoffrode gode menigfealde lac;
 337.62. Þæt wæron getealde twa and twentig þusend oxena.
and hundtwelftig þusend sceapa. and se cyning gebigedum cneowum ætforan
ðam weofode hine langlice gebæd. and þæt mære hus gode betæhte.
him and his folce to gebedhuse. and to trymminge. and to gescyldnysse. wið
ælces onscyte;
 337.66. He astod ða. and þæt folc gebletsode. and
cwæð;
 337.67. Sy ure drihten gebletsod. se ðe forgeaf reste. and
stilnysse his folce Israhel. æfter ðam wordum þe he ær spræc.
ðurh moysen his ðeowan;
 337.70. Us is langsum to gereccenne ealle ða bletsunga and
ðancunga. þe salomon ða gode sæde. on his folces gesihðe. and
þæt folc syððan mid bliðre heortan. on ðam eahteoðan dæge ham
gewende. ðancigende þam ælmihtigan ealra his goda;
 337.73. Ðeos racu hæfð gastlice getacnunge;
 337.74. Soðlice Salomon is gereht gesibsum. for ðan ðe he and
ealle his leoda wunodon on fulre sibbe þa hwile ðe his dagas wæron.
þæt wæron feowertig geara;
 337.77. He hæfde getacnunge ures hælendes cristes. se ðe
for ði astah of heofenum to ðisum middanearde. þæt he wolde mancynn
gesibbian. and geðwærlæcan to þam heofenlicum werode. swa swa paulus
ðeoda lareow cwæð;
 337.80. <foreign>Ipse est pax nostra. qui fecit utraque unum;</foreign> Se is ure
sib. se ðe dyde ægðer to anum. Þæt is engla werod and mancynn to
anum werode;
 337.82. Be ðisum ylcan cwæð se hælend sylf. to his
leorningcnihtum;
 337.83. <foreign>Pacem relinquo uobis. Pacem meam do uobis;</foreign> Þæt is.
ic forlæte eow sibbe. and ic forgife eow mine sybbe;
 337.85. Se gesibsuma Salomon arærde þæt mære hus of
eorðlicum antimbre gode to wurðmynte. and se gesibsuma Crist getimbrode
ða gastlican cyrcan. na mid deadum stanum. ac mid lybbendum sawlum. swa swa
se apostol Petrus awrat to geleaffulre gelaðunge;
 338.89. He cwæð. genealæcað to ðam lybbendum stane. se
ðe is fram mannum aworpen. and fram gode gecoren and gearwurðod;
 338.91. And beoð ge sylfe ofer ðam stane getimbrode. swa swa
lybbende stanas on gastlicum husum;
 338.93. Crist is se lybbenda stan. þone awurpon ða
ungeleaffullan iudei. Ac se heofenlica fæder hine geceas æfter ðære
menniscnysse and gearwurðode. swa þæt he hylt ealle ða gebytlu
ðære geleaffullan gelaðunge;
 338.96. Ealle godes cyrcan sind getealde to anre cyrcan. and seo is
gehaten gelaðung. ða getacnode þæt an tempel ðe salomon arærde.
on ðære ealdan .æ;
 338.98. Nu sind we cristene menn godes hus gehatene. swa swa se
apostol paulus cwæð;
 338.100. <foreign>Templum dei sanctum est quod estis uos;</foreign> Þæt is.
Godes templ is halig. þæt sind ge;
 338.101. Eft cwæð se ylca apostol;
 338.101. Nyte ge þæt eowere lima syndon þæs halgan gastes
tempel. se ðe on eow is;
 338.103. Fram ðære tide ures fulluhtes wunað se halga gast
on us. and ealle englas. and ealle rihtwise men sindon his tempel;
 338.104. For ði sceolon cristene men þa fulan leahtras forseon
þe se swicola deofol tæcð. þæt hi moton beon wurðe þæs
halgan gastes onwununge. se ðe ða clænheortan lufað. and ða
manfullan forbihð;
 338.108. We sind ða liflican stanas. þe beoð ofer criste
getimbrode on gastlicum husum. for ðan ðe manega cyrcan sind swa swa we
ær sædon. to anre getealde;
 338.110. Fela sind nu godes hus. ac swa ðeah an. for ðære
annysse þæs soðan geleafan. þe hi ealle andettað;
 338.112. Fela ðeoda sind þe mid mislicum gereordum god
heriað. ac swa ðeah hi habbað ealle ænne geleafan. and ænne soðne
god wurðiað. þeah ðe heora gereord and gebedhus manega sind;
 338.115. Ealle ða menigfealdan cyrcan ateoriað. ac seo gastlice
gelaðung þæt sind ða halgan sawla þe gode geðeoð þurhwuniað
.a. on ecnysse mid gode on heofenan rices myrhðe;
 338.118. Nu smeað sum man. hu men magon beon godes hus;
 338.118. We cweðað þæt godes hired is godes hus;
 339.119. To hwan mæg ðis eorðlice hus gif hit yfel stent.
hit ne bið na hus. buton hit beo mid hirede afylled;
 339.121. Ne beo we to weallum oððe to wagum geworhte on
þære gastlican gebytlunge. ac we beoð swa ðeah godes hus gecigede.
þæt is his hired. and he wunað betwux us. and we mid him on ðære
ecan wununge. gif we hit nu geearniað;
 339.125. On eorðlicere cyrcan lið stan ofer stane. and ælc
berð oþerne;
 339.126. Swa eac on godes gelaðunge þa geleaffullan ælc hylt
his æftergengan up ðurh lare and geðylde. oð þæt seo getimbrung
becume to ðam endenextan rihtwisan. and se næfð nænne æftergengan
þe he beran ðurfe;
 339.129. Soðlice se ðe ealle þa gebytlu hylt. and hine nan ne
berð. se is hælend crist þe us ealle gehylt. and ure nan hine healdan ne
þearf;
 339.131. Gif we deoplicor ymbe ðis sprecað. þonne wene we
þæt hit wile ðincan ðam ungelæredum to menigfeald;
 339.133. Þa menigfealdan lac ðe salomon geoffrode gode æt
þære ealdan cyrchalgunge. hæfdon getacnunge þæra gastlicra
offrunga. þe dæghwomlice beoð nu geoffrode on godes cyrcan. swa swa
crist sylf hit astealde and tæhte;
 339.137. Godes cyrcan gedafenað halignys. swa swa se witega
cwæð;
 339.138. <foreign> Domum tuam decet sanctitudo domine. in longitudinem
dierum;</foreign> Þæt is. drihten þinum huse gedafenað halignys. on daga
langsumnysse;
 339.140. Þæt andgit we understandað swa. þæt godes huse
gedafenað þæt his lof sy þærinne gesungen on gesettum timan. þurh
clænum godes ðeowum;
 339.142. Swa ðeah ne magon manna herunga godes mærða
gemicclian. ac ða halgan lofsangas fremiað us to ecere hælðe;
 339.144. Godes cyrce is ure gebedhus. ac swa ðeah on ælcere
stowe se geleaffulla mot hine gebiddan to ðam ælmihtigan. þe on
ælcere stowe is andwerd. him to clipigendum;
 339.147. Sum cwen wæs on ðam dagum on suðdæle SABA
gehaten. snoter and wis. ða gehyrde heo Salomones hlisan. and com fram ðam
suðernum gemærum to salomone binnon hierusalem. mid micelre fare;
 340.150. And hire olfendas bæron suðerne wyrta. and
deorwurðe gymstanas. and ungerim goldes;
 340.151. Seo cwen ða hæfde spræce wið salomon. and
sæde him swa hwæt swa heo on hire heortan geðohte;
 340.153. Salomon ða hi lærde and hire sæde ealra ðæra
worda andgit. þe heo hine axode;
 340.154. Ða geseah seo cwen Saba Salomones wisdom. and þæt
mære templ ðe he getimbrod hæfde. and ða lac þe man gode offrode.
and ðæs cynges menigfealdan ðenunga. and wæs to ðan swiðe
ofwundrod. þæt heo næfde furðor nænne gast. for ðan ðe heo ne
mihte na furðor smeagan;
 340.159. Heo cwæð þa to ðan cyninge;
 340.160. Soð is þæt word þe ic on minum earde gehyrde be
ðe. and be ðinum wisdome. ac ic nolde gelyfan ær ðan ðe ic sylf hit
gesawe. nu hæbbe ic afandod þæt me næs be healfan dæle ðin
mærð gecydd;
 340.163. Mare is þin wisdom and ðin weorc. þonne se hlisa
wære. ðe ic gehyrde;
 340.164. Eadige sind þine ðegnas. and ðine ðeowan ðe
symle ætforan þe standað. and ðinne wisdom gehyrað;
 340.166. Gebletsod sy se ælmihtiga God. þe ðe geceas and
gesette ofer israhela rice. þæt ðu domas settest. and rihtwisnysse. Heo
forgeaf ðam cyninge ða hundtwelftig punda goldes. and ungerim deorwurðra
wyrta. and deorwurðra gymstana;
 340.169. Salomon eac forgeaf þære cwene swa hwæs swa heo
gyrnde æt him. toforan ðære cynelican lace ðe he hire geaf. and heo
gewende ongean to hire eðele mid hire ðegnum;
 340.172. Salomon ða wæs gemærsod ofer eallum eorðlicum
cynegum. and ealle ðeoda gewilnodon þæt hi hine gesawon. and his wisdom
gehyrdon. and hi him menigfealde lac brohton. Seo cwen hæfde getacnunge
þære halgan gelaðunge ealles cristenes folces. þe com to ðam
gesibsuman criste. to gehyrenne his wisdom. and ða godspellican lare þe he
astealde. and be onlihtinge þæs soðan geleafan. and be ðan toweardan
dome. be ure sawle undeadlicnysse. and be hihte. and wuldre. þæs
gemænelican æristes;
 341.181. Seo cwen com to Salomone mid micclum lacum. on golde. and
on deorwurðum gymstanum. and wyrtbræðum. and þæt bæron
olfendas;
 341.183. Seo geleaffulle gelaðung þe cymð of ælcum earde
to criste. brincð him ðas foresædon lac æfter gastlicum andgite;
 341.185. Heo offrað him gold. þurh soðne geleafan;
 341.185. And wyrtbræðas. þurh gebeda;
 341.186. And deorwurðe gymmas. ðurh fægernysse goddra
ðeawa and haligra mægena;
 341.187. Be þissere gelaðunge cwæð se witega to gode;
 341.188. <foreign>Adstitit regina a dextris tuis. in uestitu deaurato.
circumdata uarietate;</foreign> Þæt is. Seo cwen stent æt ðinre swyðran. on
ofergyldum gyrlan. ymbscryd mid menigfealdre fahnysse;
 341.191. Seo gastlice cwen godes gelaðung is geglencged mid
deorwurðre frætewunge. and menigfealdum bleo goddra drohtnunga and mihta;
 341.193. Heo sæde Salomone ealle hire digelnysse. and seo
gelaðung geopenað criste hire ingehyd. and ða digelan geðohtas on
soðre andetnysse;
 341.195. Olfendas bæron ða deorwurðan lac mid ðære
cwene into hierusalem. for ðan ðe ða hæðenan þe ær wæron
gehoforode ðurh gytsunge. and atelice ðurh leahtras. bæron ðurh heora
gecyrrednysse. and geleafan. ða gastlican lac to cristes handum. Seo cwen
wundrode Salomones wisdomes. and his getimbrunga. and ðenunga. and seo
gelaðung wundrað cristes wisdomes. for ðan ðe he is sylf soð wisdom.
and eal wisdom is of him;
 341.202. He getimbrode þa healican heofenan and ealne middaneard.
and ealle gesceafta gesette on ðrim ðingum;
 341.204. <foreign>In mensura. Et pondere. Et numero;</foreign> Þæt is. On
gemete. and on hefe. and on getele;
 341.206. Cristes ðenung is ure hæl. and folca alysednys. and
ða sind gesælige ðe him ðeniað to gecwemednysse on ðam gastlicum
gerynum;
 341.208. Seo cwen sæde þæt hire nære be healfan dæle
gesæd be salomones mærðe. and seo gastlice cwen godes gelaðung
oððe gehwilc halig sawul ðonne heo cymð to þære heofenlican
hierusalem. þonne gesihð heo micele maran mærðe. and wuldor. ðonne
hire ær on life ðurh witegan oþþe apostolum gecydd wære;
 342.213. Ne mæg nan eage on ðisum life geseon. ne nan eare
gehyran. ne nanes mannes heorte asmeagan. ða ðing þe god gearcað þam
ðe hine lufiað;
 342.215. Ða ðing we magon begytan. ac we ne magon hi asmeagan.
ne us næfre ne aðryt þæra goda genihtsumnys;
 342.217. Crist is ealra cyninga cyning. and swa swa ealle ðeoda
woldon geseon þone gesibsuman Salomon. and his wisdom gehyran. and him
mislice lac brohton. swa eac nu of eallum þeodum gewilniað men to geseonne
þone gesibsuman Crist þurh geleafan. and ðone godspellican wisdom
gehyran. and hi him dæghwomlice þa gastlican lac geoffriað on
menigfealdum gemetum;
 342.223. We wyllað eac secgan hu se apostol paulus spræc be
ðære getimbrunge. þære geleaffullan gelaðunge;
 342.224. He cwæð be ðam grundwealle;
 342.225. <foreign>Fundamentum aliud nemo potest ponere. preter id quod
positum est quod est christus iesus;</foreign> Þæt is. ne mæg nan man lecgan
oþerne grundweall on ðære halgan gelaðunge. buton ðone þe ðær
geled is. þæt is hælend crist;
 342.229. He is se grundweall þære gastlican cyrcan. swa swa we
eow ær sædon;
 342.230. Se apostol cwæð;
 342.230. Swa hwa swa getimbrað ofer ðisum grundwealle gold
oððe seolfor. oððe deorwurðe stanas. oþþe treowa. streaw.
oððe ceaf. anes gehwilces mannes weorc bið swutel;
 342.233. Godes dæg hi geswutelað. for ðan þe he bið on
fyre æteowod. and þæt fyr afandað hwilc heora ælces weorc bið;
 342.235. Gif hwæs getimbrung ðurhwunað and ðam fyre
wiðstent. þonne underfehð se wyrhta edlean æt gode his weorces;
 342.236. Gif hwæs weorc forbyrnð. he hæfð þone hearm.
and bið swa ðeah gehealden. ðurh þæt fyr;
 342.238. Ðas word we ne magon buton micele fyrhte trahtnian;
 342.239. Ðurh þæt gold we understandað geleafan. and god
ingehyd;
 342.240. Þurh þæt seolfor rihtlice spræce. and
getingnysse on godes lare;
 342.241. Þurh ða deorwurðan gymstanas. halige mihta. and se
ðe þyllic weorc getimbrað on godes gelaðunge. ne mæg þæt fyr on
domes dæge his getimbrunge forniman. for ðan ðe þæt fyr ne derað
þam godum þeah ðe hit tintregige þa unrihtwisan;
 342.245. Gold and seolfor and deorwurðe stanas beoð on fyre
afandode. ac hi ne beoð swa ðeah mid ðam fyre fornumene. Swa eac ða
ðe habbað gode weorc. ne þoliað nane pinunge. on þam bradum fyre þe
ofergæð ealne middaneard. ac hi farað þurh þæt fyr to criste
buton ælcere dare. swilce hi on sunnan leoman faron;
 343.250. Se ðe getimbrað ofer ðam grundwealle treowa.
oþþe streaw. oððe ceaf. untwylice he mæg witan þæt his weorc
sceal on ðam micclum fyre forbyrnan. and he hæfð þonne hearm his
weorces. and bið swa ðeah gehealden þurh þæt fyr;
 343.254. Ðurh ða treowu. and ðam streawe. and þam ceafe.
sind getacnode leohtlice synna. þe beoð þurh þæt fyr afeormode. and
se wyrhta hæfð wite þæs weorces. bið swa ðeah afeormod ðurh
þæt fyr. and siððan becymð ðurh maran earfoðnysse to godes
rice;
 343.258. Soðlice se ðe ða heafodleahtras wyrcð and on ðam
geendað. he mot forbyrnan on ðam ecum fyre. and swa ðeah þa swæran
synna ne beoð næfre afeormode. for nanes fyres ælincge;
 343.261. Þa leohtan gyltas sind ydele spræca. and þæt man
underfo on æte and on wæte mare ðonne his lichaman neod sy. and
þæt he oftor wifes bruce. ðonne he do for bearnes gestreone. and
þæt man cyde buton steore intingan. oþþe oðrum olæce mid leasre
lyffetunge. oþþe man biddendne ðearfan misræce. oððe ær mæle
hine gereordige. oððe ungemetlice gæmnige;
 343.267. Ðas and ðyllice sind ðas lytlan gyltas þe magon
beon ðurh ðam fyre fornumene. swa swa treowa. oþþe streaw. oððe
ceaf;
 343.269. Ðas þyllice gyltas ne magon ure sawla ofslean. ac hi
magon hi awlætan and gode laðettan. and gif we hi sylfwilles on andwerdum
life ne gebetað. we sceolon neadunge on þam witniendlicum fyre hi
geðrowian;
 343.272. Nu us ðincð swiðe teart wite þæt an ure fingra
on fyr becume. and hwæt bið þonne eal se lichama and seo sawul samod
ðrowiað on þam bradum fyre. þe ealne middaneard ofergæð? Fela sind
eac witniendlice stowa. þe manna sawla for heora gymeleaste on ðrowiað.
be heora gylta mæðe ær ðam gemænelicum dome. swa þæt hi sume
beoð fullice geclænsode. and ne þurfon naht ðrowian on ðam
foresædan fyre;
 344.279. Þa heafodleahtras sind. mansliht. cyrcbræce. and
þæt man oðres mannes wif hæbbe. and leas gewitnys. Stala. reaflac.
Gitsung. ydel gylp. Modignys. anda. and singal oferdrenc. hæðengyld.
drycræft. wiccecræft;
 344.282. Ðas synna and oðre ðyllice ne beoð na afeormode on
ðam witnigendlicum fyre. ac ða þe on swilcum leahtrum heora lif
geendiað. beoð betæhte to ðan ecan fyre þonne crist cwyð;
 344.285. <foreign>Discedite a me maledicti. Et reliqua;</foreign> Gewitað fram me
ge awyrigedan into ðan ecan fyre. þe ðam deofle is gegearcod and his
awyrigedum englum;
 344.288. Is nu for ði micel neod gehwilcum men þæt he his
gyltas ægðer ge ða læssan ge ða maran sylfwilles gebete. and mid
soðre behreowsunge his scyppend gegladige. þone ðe he ær mid
forsewennysse geæbiligde. þæt he ne ðurfe becuman to ðam teartum
bryne. ne huru to ðan ecan forwyrde. ac geearnige swiðor þæt ece lif
mid gode. and mid eallum his halgum;
 344.293. Wite gehwa cristenra manna þæt nan man ne sceal
sceattas niman for godes cyrcan;
 344.295. Gif hit ðonne hwa deð þæt he godes bryde þæt
is seo cyrce wið feo sylle. ðonne bið he Iudan gelic þe for criste
æt ðam Iudeum feoh genam. and he sceal mid iudan on ecnysse ðrowian.
buton he hit on life wið god ær gebete;
 344.298. Ne gedyrstlæce nan læwede man þæt he wissunge
oððe ealdordom healde ofer godes ðeowum;
 344.300. Hu mæg oððe hu dear ænig læwede man him to
geteon þurh riccetere cristes wican? Ne furðon nan gehadod man ne sceal him
to geteon þæt he crist spelige ofer his halgan hired buton him seo notu
fram godes lareowum betæht sy;
 344.304. Gif se læweda man wile sum mynster aræran. oððe
gegodian. betæce he gode swa hwæt swa he þærto deð. and gesette
ðone hired be healicra lareowa ræde. and næfre se læweda man ne
healde ealdorscipe ofer gehadodum godes ðeowum;
 345.308. Gif hit ðonne hwa deð. wite he þæt he deð
ongean cristes gesetnysse. and ealra his halgena;
 345.309. For worulde he mot godes ðeowum fylstan. and lætan hi
lybban be heora boca wissunge. and heora gastlican ealdres tæcunge;
 345.311. We habbað nu gesæd be godes cyrcan. ægðer ge be
ðære ealdan. ge be ðære niwan;
 345.313. Nu bidde we ðone ælmihtigan hælend. þæt he us
ðurh his mildheortnysse geclænsige fram urum synnum. and us gelæde to
ðære ecan gelaðunge heofenan rices. on ðam þe he rixað mid his
gecorenum halgum. mid his ælmihtigan fæder. and ðam halgan gaste. on
ealra worulda woruld;
 345.316. Amen:

END_TEXT
START_TEXT

ÆCHom II (Prayers)
B1.2.50.
Oratio: Godden 1979, 345.



 345.1. <foreign> EXPLICIT LIBER SECUNDUS. CATHOLI CORUM SERMONUM ANGLICE.
DEO GRATIAS. amen;</foreign> <foreign>ORATIO</foreign> Ic ðancige þam ælmihtigum scyppende mid
ealre heortan. þæt he me synfullum þæs geuðe. þæt ic ðas twa
bec him to lofe and to wurðmynte angelcynne onwreah ðam ungelæredum.
ða gelæredan ne beðurfon þyssera boca. for ðan ðe him mæg heora
agen lar genihtsumian;
 345.5. Ic cweðe nu þæt ic næfre heononforð ne awende
godspel. oþþe godspeltrahtas of leden on englisc;
 345.7. Gif hwa ma awendan wille. ðonne bidde ic hine for godes
lufon þæt he gesette his boc onsundron. fram ðam twam bocum ðe we
awend habbað we truwiað þurh godes diht. Sy him .a. wuldor on ecnysse;
 345.10. Her æfter fyligð an lytel cwyde be gearlicum tidum.
þæt nis to spelle geteald. Ac elles to rædenne. þam ðe hit
licað;

END_TEXT
START_TEXT

ÆLS (Pref)


B1.3.1We ask that you not copy and/or (re)distribute the corpus without the written consent of the Dictionary of Old English.
  The individual scholar must take responsibility for clearing copyright with the editors and publishers of the editions used in his/her own citations 
  of the material.
English Preface: Skeat 1881-1900, I, 4-6.
  



 1. ÆLFRIC GRET EADMODLICE ÆÐELWERD EALDORMAN and ic secge
þe leof, þæt ic hæbbe nu gegaderod on þyssere bec þæra halgena
þrowunga þe me to onhagode on englisc to awendene, for þan þe ðu leof
swiðost and æðelmær swylcera gewrita me bædon, and of handum
gelæhton eowerne geleafan to getrymmenne, mid þære gerecednysse, þe
ge on eowrum gereorde næfdon ær.
 7. Þu wast leof þæt we awendon on þam twam ærrum bocum
þæra halgena þrowunga and lif, þe angelcynn mid freolsdagum
wurþað.
 9. Nu gewearð us þæt we þas boc be þæra halgena
ðrowungum and life, gedihton þe mynstermenn mid heora þenungum betwux him
wurðiað.
 12. Ne secge we nan þincg niwes on þissere gesetnysse, forþan
ðe hit stod gefyrn awriten on ledenbocum þeah þe þa læwedan men
þæt nyston.
 15. Nelle we eac mid leasungum þyllic liccetan, forþan þe
geleaffulle fæderas and halige lareowas hit awriton on ledenspræce, to
langum gemynde, and to trymmincge þam towerdum mannum.
 19. Sum witega clypode þurh þone halgan gast and cwæð,
<foreign>Mirabilis deus in sanctis suis, et cet</foreign>: Wundorlic is god on his halgum; he
sylf forgifð mihte and strengðe his folce; gebletsod is he god.
 22. We awritað fela wundra on þissere bec, forþan þe god is
wundorlic on his halgum swa swa we ær sædon, and his halgena wundra
wurðiað hine, forþan þe he worhte þa wundra þurh hi.
 25. An woruldcynincg hæfð fela þegna and mislice wicneras;
he ne mæg beon wurðful cynincg buton he hæbbe þa geþincðe þe
him gebyriað, and swylce þeningmen, þe þeawfæstnysse him gebeodon.
 29. Swa is eac þam ælmihtigan gode þe ealle þincg gesceop;
him gerisð þæt he hæbbe halige þenas þe his willan gefyllað,
and þæra is fela on mannum anum þe he of middanearde geceas, þæt
nan bocere ne mæg þeah he mycel cunne, heora naman awriten, forþan þe
hi nat nan man.
 35. Hi synd ungeryme swa swa hit gerisð gode; ac we woldon
gesettan be sumum þas boc, mannum to getrymminge and to munde us sylfum,
þæt hi us þingion to þam ælmihtigan gode, swa swa we on worulde
heora wundra cyðað.
 40. Ic bidde nu on godes naman gif hwa þas boc awritan wille,
þæt he hi wel gerihte be þære bysne, and þær namare betwux ne
sette þonne we awendon.
 43. <foreign>UALE IN DOMINO</foreign>.

END_TEXT
START_TEXT

ÆLS (Christmas)


B1.3.2We ask that you not copy and/or (re)distribute the corpus without the written 
consent of the Dictionary of Old English.  The individual scholar must take responsibility for clearing copyright with the editors and publishers of the 
editions used in his/her own citations of the material.

Nativity of Christ: Skeat 1881-1900, I, 10-24.<P>
Cited by line no. assigned by DOE,
 following lineation of ed.</P>



 1. <foreign>UIII KALENDAS IANUARII</foreign>.
 1. <foreign>NATIUITAS DOMINI NOSTRI IESU CHRISTI</foreign>.
 3. MEN ðA LEOFESTAN HWILON æR WE SæDON EOW HU URE hælend
crist on þisum dæge on soðre menniscnysse acenned wæs of þæm
halgan mædene marian.
 5. Nu wylle we swa þeah for ðyses dæges mærðe eower mod
mid þære gastlican lare onbryrdan eow to blisse þurh god.
 7. Sume gedwolmenn wæron þuruh deoful beswicane swa þæt
hi cwædon þæt crist godes sunu nære æfre mid þam halgan
fæder wuniende, ac wære sum tima ær þan þe he acenned wære, ac
þæt halige godspell hæfð oferswiðod swylcera gedwolena andgit
foroft.
 11. Þa iudeiscan axodon crist hwæt he wære.
 11. Ða andwyrde he him þus, <foreign>Ego sum principium, qui et loquor
uobis</foreign>.
 13. Ic eom anginn, þe eow to spræce.
 13. Nu ge habbað gehered hu se hælend be him sylfum spræc,
þæt he is ordfruma and angin ealra þinga mid his heofonlican fæder
and mid þam halgan gaste.
 16. Se fæder is angin, and se sunu is angin, and se halga gast
is angin; ac hi ne synd na þreo anginnu, ac hi ealle þry synden an angin,
and an ælmihtig god æfre unbegunnen and ungeændod.
 18. Ac se man wet þe wyle habban ænig þincg ær anginne,
forþan ðe seo halige þrynnes is anginn and an scyppend ealra gesceafta
and nan þing næs ne nys wuniende þe se an wyrhta ne gesceope.
 21. Gif hwylc gedwola oððe awoffod man wyle furðor smeagen
and þæt anginn oferstigan mid dysilicere dyrstignesse, þonne bið he
þam men gelic þe arærþ sume heage hlæddre and stihð be þære
hlæddre stapum oðþæt he to ðæm ænde becume; and wylle þonne
git stigan ufor, astihð þonne buton stapum, oð þæt he stedeleas
fylþ mid mycclum wyrsan fylle swa he furðor stah.
 27. Ðreo þing synd on middanearde: an is hwilwendlic, þe
hæfð ægðer ge ordfrumman ge ende; þæt synd nytenu and ealle
sawullease þing þe ongunnan þa þa hi god gesceop, and æft
geændiað and to nahte gewurðaþ.
 30. Oðer þing is ece, swa þæt hit hæfð ordfruman and
næfð nenne ende; þæt synd ænglas and manna saula, þe ongunnen
ða þa hi god gesceop, ac hi ne geendiað næfre.
 33. Ðridde þing is ece, swa þæt hit næfð naðor ne
ordfruman ne ende; þæt is se ana ælmihtiga god on þrynnesse and on
annysse, æfre wuniende unasmeagendlic and unasæcgendlic.
 35. Se fæder is angin of nanum oðrum, and se sunu is angin
æfre of þam fæder acenned, and se halga gast is angin æfre of þam
fæder and of þam sunu, na acenned ac forðstæppende; forðan þe se
sunu is þæs fæder wisdom, of him and mid him, and se halga gast is
heora begra wylle and lufu, of him bam and mid him bam.
 40. On ðisne enne god we sceolon geleafan, and hine mid weorcum
wurðian, forðan þe ealle þa halgan bec ægðer ge on þære
ealdan æ ge on þære niwan soðlice sprecað be þere halgan
ðrynnysse and soðre annysse.
 43. Þæs an scyppend wat ealle þing and gesihð ge þæt
gedon is, ge þæt þe nu is, ge þæt ðe toweard is; ne he nan þing
ne forgit, ne him nan þing ætfleon ne mæg.
 46. Ne ondret he him nanes þinges, forðan þe he næfð
nenne riccran, ne furðon nanne him gelicne.
 47. Symble he bið gyfende, and he ne wanað swaþæh nan
þing his, ne him nanes þinges nis neodþearf.
 49. Symble he bið ælmihtig god, forðan ðe he symble wyle
god and næfre nan yfel, ac he hatað þa yfelwyrcendan and þa
unrihtwisan.
 51. Ða gesceafta þe þæs an scyppend gesceop synden
mænigfealde and mislices hiwes and ungelice farað.
 53. Sume sindon ungesewenlice gastas butan lichoman swa swa synd
ænglas on heofonum.
 54. Sume syndan creopende on eorðan mid eallum lichoman, swa swa
wurmas doð.
 55. Sume gað on twam fotum, sume on feower fotum.
 56. Sume fleoð mid fyðerum, sume on flodum swimmað, and hi
ealle swaþæh alotene beoð to þære eorðan weard and þider
wilniað oððe þæs þe him lyst oððe þæs þe hi beþurfon;
ac se man ana gæð uprihte, þæt getacnað þæt he sceall ma
þæncan upp þonne nyðer, þelæs þe þæt mod sy neoðer
þonne se lichoma and he sceal smeagen embe þæt æce lif þe he to
gesceapen wæs swiðor þonne embe þa eorðlican þing, swa swa his
wæstm him gebicnað.
 63. Ealle þas gesceafta habbað anginn, and sume eac ende swa
swa we ær cwædon, ac se soða scyppend næfð nan angin, forðan
þe he is him sylf angin na gesceapen ne geworht.
 66. Se geworhte ealle þing and wunað a on æcnysse.
 66. Hine ne mihte nan þing gewyrcean, for ðon þe nan þing
næs ær he, and gif he geworht wære ne wurde he næfre ælmihtig
god.
 69. Æft gif hwylc gewytleas man wenð þæt he hine sylfne
geworhte, þonne axie we hu he mihte hine sylfne gewyrcean gif he ær nes.
 71. He wæs æfre ungeworht, and æfre wunað ungeendod.
 72. His we magon wundrian, and we ne magon ne ne motan na furðor
embe þis smeagan, gif we nellað us sylfe forpæran.
 73. Seo sunne þe onliht ealne mideard is godes gesceaft, and we
magon understandan þæt hyre leoht is of hyre, na heo of þam leohte, and
seo hætu gæð of þære sunnan and of hire leohte gelice.
 76. Swa eac þæs ælmihtigan godes sunu is æfre of
þæm fæder acenned, soð leoht and soð wisdom; and se halga gast is
æfre of him bam, na acenned ac forðsteppende; and se sunu ana underfæng
menniscnysse and on þisum dege wearð to menn geboren, to þi þæt he
wolde us to his rice gefæccan.
 81. Nis nanum menn on ðisum deadlican life libbendum nanes
þinges swa mycel neod swa him biþ þæt he cunne þonne ælmihtigan
god mid geleafan, and siþþan his agene sawle.
 84. We habbað eow oft gesæd eowerne geleafan be þære
halgan ðrynnysse; nu wylle we eow sum þing be eowre sawle sæccgan
sceortlice gif we magon.
 86. Ealle þa geleaffullan fæderas þe godes lare awriton,
sædon untwylice and geþwærlehton on þam anum, þæt god gescypð
ælces mannes sawle, and seo sawl nis na of godes agenum gecynde.
 89. Gif heo wære of godes gecynde genumen, witodlice ne mihte
heo singian.
 90. Þam men is gecyndelic þæt he lufige þæt þæt
god is.
 91. Hwæt is god butan gode anum se þe is healic godnisse,
butan þam ne mæg nan man nan þing godes habban.
 93. Ðas godnysse we sceolan simble lufian þe us ælc god
ofcymþ, ac þissere godnysse lufu ne mæg beon butan on þære sawle,
and seo an sawul is æðelboren þe ðonne lufað þe heo fram com, þe
hi þyllice gesceop þæt heo on hire andgyte habban mihte godes anlicnesse
and gelicnesse, and þæs wyrðe wære þæt hyre god onwunode.
 98. Uþwytan sæcgað þæt þære sawle gecynd is
ðryfeald: An dæl is on hire gewylnigendlic, oðer yrsigendlic, þrydde
gesceadwislic.
 100. Twægen þissera dæla habbað deor and nytenu mid us,
þæt is gewylnunge and yrre.
 101. Se man ana hæfð gescead and ræd and andgit.
 102. Gewylnung is þam menn forgifen to gewilnienne þa ðing
þe him fremiað to nitwyrðum þingum and to þære ecan hæle.
 104. Þonne gif seo gewylnung miswent, þonne acenð he
gyfernesse and forlygr and gitsunge.
 105. Yrre is ðære sawle forgifen to ðy þæt heo yrsige
ongean leahtres, and ne beo na synnum underþeodd, for þan ðe crist
cwæð, ælc þæra þe synna wyrcð is þæra synna ðeow.
 108. Gif þæt yrre bið on yfel awend, þonne cymð of þam
unrotnisse and æmylnysse.
 109. Gescead is ðære sawle forgifen to gewyssienne and to
styrenne hire agen lif and ealle hire dæda.
 111. Of þam gesceade gif hit miswænt, cymð modignysse and
ydel gylp.
 112. Gescead wexð on cildrum na seo sawul; and seo sawul þihþ
on mægenum and ne bið namare þonne heo æt fruman wæs ac bið
betere ne heo ne underfæhð lichomlice mycelnysse.
 114. Seo sawul hæfð swa swa we ær cwædon on hire gecynde
þære halgan þrynnysse anlicnysse, on þan þe heo hæfð gemynd and
andgit and wyllan.
 116. An sawul is and an lif and an edwist, þe þas ðreo þing
hæfð on hire; and þas ðreo þing na synd na ðreo lif ac an, ne
þreo ædwiste ac an.
 119. Seo sawul oððe þæt lif oððe seo edwist synd
gecwædene to hyre sylfra, and þæt gemynd oððe þæt andgit
oþþe seo wylla beoð gecwædene to sumum þinga edlesendlice, and þas
ðreo þing habbað annysse him betwynan.
 122. Ic undergyte þæt ic wylle undergytan and gemunan, and ic
wylle þæt ic undergyte and gemune.
 124. Þær þær þæt gemynd bið, þær bið
þæt andgyt and se wylla.
 124. Uton nu behealden þa wundorlican swyftnysse þære sawle:
heo hæfð swa mycele swyftnysse þæt heo on anre tide gif heo swa wyle,
besceawað heofonan and ofer sæ flyhð, land and burga geondfærð.
 128. And ealle þas þing mid geþohte on hire sihðe gesæt;
and swa hraðe swa heo gehyrð þære burge naman þe heo ær cuðe,
swa hraðe heo mæg þa burh on hire geþohte gescyppan hwylc heo bið.
 131. Eal swa be gehwylcum oðrum þingum þe heo ær cuðe
oððe ne cuðe, heo mæg on hire mode gescyppan þonne heo gehyrð be
þam spræcan.
 133. And swa styrigende is seo sawul þæt heo furðon on
slæpe ne gestylþ; ac ðonne he smeað be rome byrig ne mæg heo þa
hwile smeagen be hierusalem, oððe þonne heo smeað be anum þing ne
mæg heo þa hwyle be oðrum þinge smeagen, ac biþ gebysgod mid þam
anum ðinge oðþæt þæt geþoht gewyte and oðer cume.
 138. Witodlice god ælmihtig wat ealle þing togædere, and
ealle þing hæfð on his andwerdnysse, and hi æfre beoþ on his
gesihþe and næfre him uncuþe, and þis is þæt gecwæden is
þæt god is æghwær eall; forðan ðe ealle þing þe æfre
wæron oððe nu synd oþþe ða þe towearde synd, ealle hi synd on
godes gesihðe anwearde, na æne ac æfre.
 143. Seo sawul soðlice is þæs lichoman lif and þære
sawle lif is god.
 144. Gif seo sawul forlæt þonne lichoman þonne swælt seo
lichoma, and gif god forlæt þa sawle for ormættum synnum þonne
swælt heo on þam sælran dæle swa þæt heo bið forloren þam
ecan life, and swa þeah næfre ne geendað on þam ecum wytum.
 148. Þes dæð hire gelimpð gif heo læt rixian on hire
þa gewilnunge and þæt yrre swiðor þonne þæt gescead þe hi
gewysigen sceall to weldædum a.
 150. Ðuruh þæt gescead ana we synd sælran þonne þa
ungesceadwysan nytenu.
 152. Mid twam wurðscipum geglængde se ælmihtiga scyppend
þæs mannes sawle, þæt is mid eccnysse and eadignysse, ac heo forleas
þa eadignysse þa ða he agylte, and heo ne mihte þa ecnysse forleosan
forðan þe heo ne geendað næfre.
 155. Þære sawle wlyte is þæt heo hæbbe mihte, swa
þæt heo leahtres forbuge; and heo bið atelic þurh leahtras gif he him
underlið.
 157. Ðære sawle mihta syndon þas feower fyrmestan and
sælestan; <foreign>prudentia</foreign>, þæt is snoternysse, þurh þa heo sceal hyre
scippend understandan and hine lufian, and tosceaden god fram yfele.
 160. Oðer mægen is <foreign>Iustitia</foreign>, þæt is rihtwisnys, þurh
þa/ heo sceal god wurðigan and rihtlice libban.
 162. Þæt ðrydde mægen is <foreign>temperantia</foreign>, þæt is
gemetegung, mid þære sceall seo sawul ealle þing gemætegian, þæt
hit to swiþe ne sy, ne to hwonlice, forðan þe hit is awryten, <foreign>Omnia
nimia nocent</foreign>, þæt is ealle oferdone þing dæriað.
 165. Witodlice gemetegung is eallra mægena modor.
 166. Þæt feorðe mægen is <foreign>Fortitudo</foreign>, þæt is
strængð oððe anrednyss, þurh þa sceal seo sawul forbæran
earfoðnysse mid anrædum mode for godes lufan, and næfre þam deofle ne
abugan to forwyrde.
 169. Ðas feower mægenu habbað ænne kynehelm, þæt is
seo soðe lufu godes and manna, forðan þe seo sawul is gesælig ðe
þonne scyppend lufað þe hi gesceop and hire gefæran and him fremian
wile/ swa heo fyrmest mæge.
 173. Seo sawul is gesceadwis gast æfre cucu and mæg underfon
ge godne wyllan and yfelne æfter agenum cyre.
 174. Se welwillende scyppend læt hi habben agenes cyres geweald,
þa wearð heo be agenum wyllan gewæmmed þurh þæs deofles lare.
 176. Heo wærð æft alysad þuruh godes gife, gif heo gode
gehyrsumað.
 178. Heo is ungesæwenlic and unlichomlice, butan hæfe and
butan bleo, mid þam lichaman befangen and on eallum limum wunigende.
 180. Ne heo ne mæg be hyre agenre mihte of þam lichoman
gewytan, ne æft ongean cyrran, butan se wylle þe hi geworhte and on
þonne lichaman asænde.
 182. Heo is on bocum manegum naman gecyged be hyre weorces
þenungum.
 183. Hyre nama is <foreign>anima</foreign>, þæt is sawul, and seo nama
gelympð to hire life; and <foreign>spiritus</foreign>, gast, belimpð to hire ymbwlatunge.
 185. Heo is <foreign>sensus</foreign>, þæt is andgit oððe felnyss, þonne
heo gefret.
 186. Heo is <foreign>animus</foreign>, þæt is mod, þonne heo wat.
 186. Heo is <foreign>mens</foreign>, þæt is mod þonne heo understent.
 187. Heo is <foreign>memoria</foreign>, þæt is gemynd, þonne heo gemanð.
 188. Heo is <foreign>ratio</foreign>, þæt is gescead, þonne heo toscæt.
 189. Heo is <foreign>uoluntas</foreign>, þæt is wylla, þonne heo hwæt
wyle.
 190. Ac swa þeah ealle þas naman syndon sawul; ælc sawul is
gast ac swa þeah nis na ælc gast sawul.
 191. Se apostol paulus totwæmde þæs gastes naman and
þæs modes þus cwæðende, <foreign>Psallam spiritu psallam et mente</foreign>.
 193. Þæt is on ænglisc, Ic singe mid gaste and ic singe mid
mode.
 194. Se singð mid gaste se ðe clypað þa word mid muðe and
ne understænt þæs andgites getacnunge, and se singð mid mode se ðe
þæs andgites getacnunge understænt.
 197. Seo sawul is þæs lichoman hlæfdige, and heo gewissað
þa fif andgitu þæs lichaman swa swa of cynesætle.
 198. Þa andgitu sint gehatene þus: <foreign>Uisus</foreign>, þæt is
gesihð; <foreign>auditus</foreign>, hlyst; <foreign>Gustus</foreign>, swæc on þam muðe, <foreign>Odoratus</foreign>,
stænc on þæra nosa; <foreign>tactus</foreign>, hrepung oððe grapung on eallum limum
ac þeah gewunelicost on þam handum.
 202. Ðas fif andgitu gewisseð seo sawul to hire wyllan, and
hyre gedafnað þæt heo swa swa hlæfdige geornlice foresceawige hwæt
heo gehwylcum lime bebeode to donne, oððe hwæt heo gehwylcum lime
geþafige on gewylnunge his gecyndes þæt þær nan þing
unþæslice ne gelympe on nanes limes þenunge.
 207. Swa swa god ælmihtig oferstihð ealle gesceafta, swa
oferstihð seo sawul ealle lichamlice gesceafta mid wurðfulnysse hyre
gecyndes, and nan lichamlic gesceaft ne mæg beon hyre wiðmeten.
 210. We cwæden ær þæt heo wære butan bleo, forþan
ðe heo nis na lichamlic.
 211. On lichaman bið bleoh, and seo sawul bið swa gewlitegod
swa heo on worulde geearnode.
 212. Be þam cwæþ crist on his godspelle, <foreign>Tunc iusti
fulgebunt sicut sol in regno patris eorum</foreign>.
 214. Þæt ys on ænglisc, þonne scinað þa rihtwisan swa
swa sunne on heora fæder rice.
 215. Witodlice þa arleasan beoð heora yfelum weorcum gelice.
 216. Nis seo orþung þe we ut blawaþ and in ateoð oþþe
ure sawul, ac is seo lyft þe ealle lichamlice þing on lybbað butan fixum
anum þe on flodum lybbað.
 218. Oft bið seo sawul on anum þinge oððe on anum geþohte
swa bysig þæt heo ne gymð hwa hyre gehende bið, þeah ðe heo
onlocie; ne þeah heo sume stemne gehyre, heo hit ne understent; ne þeah hi
hwa hreppe heo hit ne gefret.
 222. Hwilon heo besargað hyre lichoman sarnissa; hwilon heo
gladað on godum gelimpum; hwilon heo þæncð þa ðing þe heo ær
cuðe; hwilon heo wyle wytan þa ðing þe heo ær ne cuðe.
 225. Sume þing heo wyle, sume ðing heo nele; and ealle
lichamlicra þinga hiw heo mæg on hyre sylfre gehiwian, and swa gehiwode on
hyre mode gehealden.
 227. Ðære sawle wlyte is þæt heo wisdom lufie; na ðone
eorðlican wisdom be þam þe þus awriten is, <foreign>Sapientia huius mundi
stultitia est apud deum</foreign>: þysses middaneardes wysdom is stuntnis ætforan
gode.
 231. Ac þonne wisdom heo sceal leornian: þæt heo lufie god,
and hine æfre wurðige on eallum hyre weorcum, and þa þing leornige
þe gode liciað, and þa þing forlæte þe him laðe syndon.
 233. Þæs wisdom is awryten on halgum bocum, and be ðam is
þus gecwæden, <foreign>Omnis sapientia a domino deo est</foreign>: ælc wisdom is of
gode.
 236. Is nu forðy ælc man eadig and gesælig se ðe for gode
wis bið, and gif heo his weorc mid wisdome gefadað.
 237. Be þæm cwæð se ædiga iob, þæs mannes wisdom
is arfæstnys, and soð ingehyd þæt heo yfel forbuge.
 239. Witodlice þæt is soþ wysdom, þæt man gewylnige
þæt soðe lif on þam þe he æfre lybban mæg mid gode on wuldre
gif he hit on þyssere worulde geearnað.
 241. To þam us gelæde seo leofa drihten crist, se ðe is
soð wysdom and sawla lif, se ðe mid his ecan fæder and mid þam halgan
gaste a on ecnysse leofað.
 244. AMEN.

END_TEXT
START_TEXT

ÆLS (Eugenia)
B1.3.3.
Saint Eugenia: Skeat 1881-1900, I, 24-50.



 1. MÆG GEHYRAN SE ÐE WYLE BE ÞAM HALGAN mædene Eugenian,
Philyppus dæhter; hu heo ðurh mægðhad mærlice þeah, and þurh
martyrdom þisne middaneard oferswað.
 5. Sum æþelboren þægn wæs Philippus gehaten, ðone
asende se casere Commodus, þe on ðam dagum rixode, fram Rome byrig to
ðære byrig ðe is gehaten Alexandria.
 9. And he hine gesette to heahgerefan ofer Alexandrian and
ægyfto lande, and het þæt he heolde þa romaniscan gesætnysse.
 12. Ðæs ðægn philippus næs na gefullod on gode,
forþan þe cristendom næs þagyt geond eall cuð, and seo reþe
æhtnyss þagyt næs gestylled.
 15. His wif wæs gecyged Claudia, be þære he gestrynde
twægen suna, Auitum and Særgium, and ane dohtor, Eugenian, þe we embe
spræcaþ.
 19. Ða befæste se fæder Philippus to lare þæt heo on
woruldwysdome wære getogen, æfter greciscre uðwytegunge and lædenre
getingnysse.
 22. Eugenia þa, þæt æðele mæden, wel þeah on
wisdome and on uðwytegunge.
 24. Þa becom hyre on hand þæs halgan apostoles lar Paules
þæs mæran ealles manncynnes lareowes.
 26. Þa wearð hyre mod mycclum onbryrd þuruh þa halgen lare,
þeah ðe heo þa gyt hæðen wære.
 28. Heo bæd þa hyre fæder þæt heo færen moste geond
his hames on Alexandiscre scyre.
 30. Wolde swa cepan þære cristenra lare, forðan þe heo
næfde on ðære byrig nænne geleaffulne mann þe hi læren cuþe,
forðan Philippus aflygde þa cristenan of Alexandrian ealle on ær.
 35. Hwæt þa EVGENIA ardlice færde oð þæt heo becom
þær ða cristenan sungen mid mycelre blisse þus mærsigende god,
<foreign>Omnes dii gentium demonia; dominus autem cælos fecit</foreign>: Ealle þære
hæðenra godas syndon deofla, and dryhten soðlice heofonas geworhte.
 41. Eugenia þa mycclum wearð onbryrd and mid wope gespræc
hire twægen cnihtas, þære naman wæron Protus <foreign>et</foreign> Iacinctus.
 44. Þa wæron gelærede on leden and on grecisc, mid eugenian
mid woruldlicra lare, and wæron <foreign>eunuchi</foreign>, þæt synt belisnode, and
wæron heora hlæfdige holde and getrywe.
 48. Ða nam Eugenia hi on sundorspræce, het hi gebroðra, and
bæd þæt hi hyre fæx forcurfon on wæpmonna wysan, and mid wædum
gehiwodon swylce heo cniht wære.
 52. Wolde ðam cristenan genealecan on wærlicum hiwe þæt
heo ne wurde ameldod.
 54. Hi færdon ða þry and heora gefæran forleton
oðþæt hi becoman to ðære cristenra wununge, þær hi dæges
and nihtes heora drihten heroden.
 57. On ðam ylcan dæge com sum bisceop Helenus gehaten, haliges
lifes, mid mycelre meniu anmodlice singende, <foreign>Uia iustorum recta facta est, et
iter sanctorum preparata est</foreign>: þæt is, þæra rihtwisra wæg is
gerihtlæced, and þæra halgena siðfæt is gegearcod.
 63. Þes bisceop worhta fæla wundra þuruh god, and him
wearð geswutelod on swæfne be þysum, and eall þæs mædenes mod
him wearð ameldod.
 66. Ða gespræc þæt mæden sumne messepreost, Eutropius
gehaten, þæt he hyre ærende abude þam bisceope þysum wordum
geornlice, we ðry gebroðra wyllað gecyrran fram þam fulan
hæðenscype to hælende Criste, and we nellað nates hwon us næfre
totweman.
 72. Þa þæs on mergen se mæssepreost abead þæs
mædenes word þam mæron bisceope.
 74. Þa het se bisceop hi gelangian, mycclum þanciende þam
ælmihtigan gode þæt he wolde him onwreon þæs mædenes wyllan.
 77. He genam hi þa onsundron and sæde hyre gewislice hwæt
heo man ne wæs, and hwylcere mægþe, and þæt heo þurh
mægðhad mycclum gelicode þam heofonlican cyninge þe heo gecoren
hæfde; and cwæð þæt heo sceolde swiðlice æhtnyssa for
mægðhade ðrowian, and þeah beon gescyld þurh þone soðan drihten
þe gescylt his gecorenan.
 84. To hire twam cnihtum he cwæð þæt hi heoldan
æþelborennyss on mode, þeah þe hi mannum þeowdon, and cwæð
þæt hi Crist gespræce þysum godspellicum wordum, Ne hate ic eow na
þeowan, ac ge synd mine freond.
 87. Þa bebead se biscop þam gebogenan mædene þæt heo
swa þurhwunade on þam wærlicum hiwe, oþþæt hi on fante gefullode
wurdon, and mynsterlicre drohtnunge dearnunge geþeodde.
 92. Eugenia þa wunode on þam mynstre mid wærlicum mode
þeah þe heo mæden wære, mid hyre twam cnihtum, uncuð gehwam, And
heold on hyre þeawum halige drohtnunge ðurh modes liþnesse and mycelre
eadmodnesse, and þurh halige mægnu þam hælende gecwæmde.
 98. Heo þeah on lare þæs rihtan geleafan and on godcundlicum
gewrytum mid godum wyllan, and wearð awend of wulfe to sceape.
 101. Hyre geeuenlæhton eac hyre cnihtas, Protus <foreign>et</foreign> Iacinctus,
on synderlicre drohtnunge, and hyre digolnysse eallum bedyrndon.
 104. Philippus ða se fæder forwearð on mode, and seo modor
Claudia mid murcnunge wæs fornumen, and eall seo mægð on mode wearð
astyred and sohten þæt mæden mid mycelre sarnysse.
 108. Hi axoden æt wyccum and æt wisum dryum, eac æt heora
leasum godum be þære godes þinene.
 110. Him wearð þa gesæd to soþum þinge, þæt ða
godes hi gegripon for hyre godnysse.
 112. Þa gelyfde se fæder þære leasunga and het
asmiðigen of smætum golde hyre anlycnysse, and þa wurðode swa swa
halige gydenan, ac hit wæs gold swa þeah.
 116. Þa æfter þrym gearum þæs þe heo gecyrred wæs
gewat se abbod þe hyre ealdor wæs.
 118. And þa gebroðra sona ceosan ongunnen Eugenian to abbude,
for hyre arfæstan life, and nyston þæt heo wæs wimman swa þeah.
 121. Ða wearð þæt mæden mycclum hohful, hu heo æfre
wæras wissian sceolde.
 123. Ne dorste swa þeah hi ealle gedrefan and hyra geþeaht
forseon, ac fæng to ðam hade.
 125. Hwæt ða Eugenia hym eallum gebysnode mid goddre
gedrohtnunge to godes þeowdome, and mid carfulnysse þonne hyred gewissode.
 128. Hyre geuðe þa se ælmihtiga wealdend þæt heo
untrume menn mihte gehælan, swa hwylcne swa heo geneosode licgende on sare.
 131. Heo aflygde eac swylce þa fulan deofla fram ofsættum
mannum þurh soðne geleafan.
 133. Þa wæs sum wif wælig on æhtum, Melantia gecyged,
swiðe þearle gedreht mid langsumum feofore, and com to ðære femnan.
 136. Eugenia þa hi gesmyrode mid gehalgodum ele and eac
gemearcode mid rodetacne.
 138. And heo þæt reðe attor eall ut aspaw, þe hyre
dærede, and wearþ gehæled þurh þæt halige mæden.
 140. Þa bead seo wydewe þam mædene sceattas for hyre
hæle, ac heo hi forsoc, and tihte ða oþre þæt heo hi dælde
þearfum and wædlum for ðam gewissan eadleane.
 144. Ða gewænde seo wydewe ham to hyre agenum and com
siððan gelome mid leasum mode to þam wlytegan mædene, wende þæt
heo cniht wære, and mænigfealde sceattas hyre unmæðlice bead.
 148. Ac þa þa heo geseah þæt seo soðfæste fæmne
hyre laca ne rohte, ne hyre rununga, þa wearð heo mid yfele eall afylled,
and gebræd hi seoce mid bysmorfullum geþance.
 152. Heo bæd þa Eugenian þæt heo hi geneosode, and ongan
hyre sæcgan hyre sweartan geþohtas.
 154. Cwæð þæt heo wære wydewe on þam geare, and hyre
wer læfde unlytle æhta on lande and on feo and on forewyrcendum.
 157. And unc næs gemæne man on ðysum lyfe.
 158. Nu is min mod awend mycclum to ðe, þæt þu hlaford beo
þæra æhta and min.
 160. Ic wene þæt hit ne sy unrihtwisnysse ætforan gode
þeah ðe þu wifes bruce and blysse on life.
 162. Ða andwyrde Eugenia þyssere olecunge, and cwæð to
þam wife mid þisum ingehyde, þæt ða gewylnunga þissere andweardan
worulde synt swiðe swicole, þeah þe hi geswæse beon.
 166. And þæs lichoman lustas gelome bepæceð and to
sarnissum gelædað þa þe hi swiðost lufiað.
 168. Æfter þissere tihtinge and on oðrum larum, beclypte seo
myltestre þæt clæne mæden, and wolde hi gebygan to bismorlicum
hæmede.
 171. Hwæt ða Eugenia hi gebletsode, and cwæð to ðære
sceande þæt heo soðlice wære galnysse ontendnyss and gramena mæge,
þeostra gefæra and mid sweartnysse afylled, deaðes dohtor and deofles
fætels.
 176. Habban þine æhta þine gelican.
 177. We habbað ealle ðing mid þam ælmihtigan drihtne.
 178. Ða wearð Melantia micclum ofsceamod, wende þæt heo
wolde hyre word ameldian buton heo sylf on ær hit openlice cydde.
 181. Færde þa ardlice to Alexandrian byrig, to þam
heahgeræfan, þe wæs gehaten Philippus, Eugenian fæder, þeah seo
fule þæt nyste, and begann hi to wrægenne, and wolde forsæcgan.
 185. Cwæð þæt heo eode to hyre licgendre, on læces
hiwe, and hi wolde forlycgan, gif heo þæt bysmor forberan wolde.
 188. Ac ic hrymde sona mid sarlicre stæmne oþþæt an minra
wimmanna me wið hine ahredde.
 190. Ða gelyfde Philippus þære facenfyllan segene, and
swiðe gehatheort het hi gefæccan, and eac ða gebroðra, ealle
gebundene, and heold hi on bendum and on blindum cwearterne, oðþæt he
mid wytum þæt wif gewræce.
 195. Þa com se dæg þe se dema gesætte.
 196. And wæron gegeorcode þa reðan wyta.
 197. And wurdon gefætte ætforan þam deman þa unscildigan
cristenan on swærtum racentægum.
 199. Ða cwæð Philippus mid fullum graman to Eugenian his
agenre dehter, Sege þu forscyldeguda hwi woldest ðu beswican þæt
mære wif Melantian mid forligre and on læces hiwe hi forlicgan woldest.
 204. Ða cwæð Eugenia þæt heo eaþe mihte þæs
forlyres unhlisan hi beladian, and Melantian onsage mid soðe oferdrifan, gif
Philippus wolde gefæstnian mid aþe þæt seo lease wrægistre ne
wurde fordæmed.
 209. Ða swor Philippus þæt he friðian wolde þa leasan
wudewan, ðeah þe heo gelignod wurðe.
 211. Þa bæd Eugenia þæt seo wyln sceolde sæcgan þam
deman hu hit gedon wære, and hu heo hyre hlæfdian wið hyre lustas
ahrædde.
 214. And se gerefa het eac þa cnihtas Melantian hyredes cyðan
be ðison gif hi þis gehyrdon.
 216. Þa cwæð seo wyln þæt heo wyste gefyrn hu Eugenia
ferde fracodlice on forlygre, and wolde þa æt nehstan hyre hlæfdian
gebysmrian, butan heo mid hreame hyre hræddinge ofclypode; þis witan þas
hyredmen þe ic þider clypode.
 221. Ða sædon þa hyredmenn þæt hit soð wære, and
ealle mid aðe Eugenian forlugan.
 223. Þa wearð se geræfa þearle gebolgen, and axude
Eugenian hu heo ana mihte ealle þa gewytan awægan mid aðe, oððe
þurh ænige swutelunge hi sylfe aclænsian.
 227. Hwæt ða Eugenia seo æþele fæmne cwæð
þæt heo wolde hi sylfe bediglian, and criste anum hyre clænnysse
healdan, on mægðhade wuniende, mannum uncuð, and forðy underfænge
æt fruman þa gyrlan wærlices hades and wurde geefsod.
 233. Æfter þysum wordum heo totær hyre gewædu and
ætæwde hyre breost þam breman Philippe, and cwæð him to, þu eart
min fæder, and þin gebædda Claudia gebær me to mannum, and þas
ðine gesætlan synd mine gebroðra, Auitus and Særgius, and ic
soðlice eom Eugenia gehaten, þin agen dohtor.
 240. And ic for cristes lufe forlæt eow ealle, and
middaneardlice lustas swa swa meox forseah.
 242. Her synd eac þa cnihtas þe ic cydde mine digolnysse,
Protus <foreign>et</foreign> Iacinctus, þine fostercyld, mid ðam ic becom to cristes scole,
and þær on drohtnode oð þisne andwærden dæg, and ðam ic wylle
æfre oð ende þeowian.
 247. Ða oncneow Philippus swa swa fæder Eugenian, and Auitus
and Særgius hyra agene swyster, and hyra hyredcnihtas hi eadmodlice cyston.
 250. Þis wearð sona gecyd Claudian þære mæder, and heo
mid wundrunge wearð befangen, and to Eugenian com mid ealre blysse.
 253. Hi þa gefretewodon þa fæmnan mid golde hyre unþances,
and up gesætton to him.
 255. Þa clypode þæt folc þæt Crist wære soð god,
and hi ealle herodon þonne hælend mid wuldre.
 257. Eugenia hæfde ær geþingod þære leasan Melantian
to hyre leofan fæder, þæt heo mid wytum ne awræce hyre welhreowan
ehtnysse.
 260. Ac Crist sylf asende swægende fyr ufan of heofonum,
þæt menn onhawoden, to Melantian botle and hit mid ealle forbernde, swa
þæt ðær næs to lafe nanðing þe hyre wæs.
 264. Þa wurdon gefullode Philippus and Claudia and heora
twægen suna mid soðum geleafan, and seo mæste mæniu þæs
mennisces gebeah to Cristes bigengum and þa cristenan gegododon.
 268. Ða wurdon geædniwode on ðam eahteoðan geare þa
forlætenan cyrcan, and seo geleaffulnyss weox.
 270. Philippus þa asende to Seuero þam casere, and sæde
þæt þa Cristenan swiðe fremoden his cynerice and romaniscere leode,
and hi wæl wyrðe wæron þæt hi wunodon butan æhtnysse on
ðære ylcan byrig, þe he hi ær of adræfde.
 275. Þa geþafode se casere þæt ðam geræfan, and
Alexandria seo burh sona wearð afylled mid mycclum cristendome and manegum
cyrcum.
 278. And on gehwylcum burgum blissoden þa cristenan and mid
wurðfulnysse God wurðodon, eac for þysum intingan, þæt ægyptisce
folc, forlætenum gedwylde, gelyfde on drihten.
 282. And Philippus forgeaf fæla eahta þam cristenum him to
gemænan brice, and hi gemundode.
 284. Æfter þisum gelamp þæt ða leasan hæðenan
wrægdon Philippum to ðam foresæden casere, sædon þæt he forlete
þa lifiendan godas, and ealle þa burhwaræ gebigde to Criste.
 288. Þa wearð se casere sona geyrsod, and bebead Philippe
þæt he buge to his godum, oððe wære benæmed wurðscipes and
æhta.
 291. Þa dælde Philippus digollice his æhta geond ealle þa
scyre cyrcum and þearfum, and þurh mycelne geleafan manega oðre
getrymode, swa þæt ða cristenan hine gecuron to bisceope.
 295. Ða æfter twælf monðum gemunde se casere hwæt him
gesæd wæs and sænde fram rome oðerne gerefan mid reðum bebode, swa
þæt he het acwellan þone cristenan Philippum, gif hit soð wære swa
him gesæd wæs.
 300. Ða com se gerefa and hine acwællan ne dorste on þæs
folces gewytnysse for heora freondrædene, ac asende sume þe sædon
þæt hi wæran on Criste gelyfede, ac hi lugon swa þeah.
 304. Ða eoden to cyrcean mid swiðlicum facne, and ðone
mæran biscop on his gebædum ofslogan.
 306. Ac he wunade swa ðeah on þam wundum cucu geond þreora
daga fæc and gefrefrode þa cristenan, and swa mid martyrdome siþþan
gewat to ðam lifigendan drihtne þe he on life wurðode.
 310. Eugenia hæfde ær þan asteald mynecena mynster mid
mycelre gehealdsumnysse, and seo modor Claudia hit micclum gegodode; and hi
þær bebyrgdon þone bisceop Philippum.
 314. And hi siþþan ealle endemes færdon, seo modor and seo
dohtor, to ðære mæran Rome byrig, and ða gebroðru samod, Særgius
and Auitus.
 317. And þa romaniscan wytan hi wel underfængon, and for
þære ealdan cyððe þæs æðelan Philippes.
 319. Þa gesætton þa wytan sona þa cnihtas on twam
heafodburgum on healicum wurðmynte, ænne on Affrican and oðerne on
Cartagine.
 322. Eugenia þa wunode on Rome, and hire coman to gehwylce
mædenu, and heo hi gebegde mid hyre gebysnunge to Criste, and hi on
mægðhade wunodon þurh hyre mynegunge.
 326. Þa wæs on Rome byrig sum cyneboren mæden, Basilla
gehaten, on hæðenscype wunigende, seo wolde gehyran þa halgan lare of
Eugenian muþe, ac heo ne mihte hire genealecean, forðan þe Cristendom
wæs þær onscunigendlic.
 331. Ða sende Eugenia þa twægen halgan, Protum and
Iacinctum, to ðam hæðenen mædene.
 333. Hwæt þa Basilla mid blysse hi underfæng, and deges and
nihtes mid þam deorwurðum halgum godes lare beeode, and hyre gebæda ne
geswac oððæt Cornelius, þæra cristenra biscop, hi dearnunga
gefullode fram eallum fulnyssum.
 338. Þa wurdon gelome þa leofan mædenu Eugenia and Basilla,
and eac se biscop, on sunderspræce swiðe gebysgode, and digellice on
nihtum hi symble geneosodon and hæfdon heora gerihtu mid þam halgen
biscope.
 343. Þurh ðas twa mædena manega oðre becoman to Cristes
geleafan, and to clænre drohtnunge.
 345. Ðurh Claudian becoman eac clæne wudewan mid godum wyllan
to godes geleafan.
 347. And fæla cnihta on Crist gelyfden þurh ða twægen
halgan Protum <foreign>et</foreign> Iacinctum.
 349. Basilla hæfde enne hæðene wogere, Pompeius gecyged,
swiðe æðelboren, þam geuðe se casere þæt kyneborene mæden,
ac heo hæfde gecoren Crist hyre to brydguman, and þone hæðenan wogere
forþi habban nolde.
 354. Þa gesohte se cniht þæs kaseres fett, and þa
Romaniscan wytan mid woplicre ceorunge him mid spræcon and ða mædena
wregdon, Eugenian and Basillan, biddende his fultumes.
 358. Hwæt þa se casere cwæð him to andsware þæt
Basilla sceolde gebugan to ðam cnihte, oþþe hi man toheowe mid heardum
swurde on twa.
 361. And Eugenian he het his godum geoffrian, oððe hi man mid
wytum welreowlice acwealde.
 363. He het eac acwællan ealle þa cristenan, gif hi noldon
bugan to ðam bysmorfullum hæðenscype.
 365. Þa nolde Basilla brydguman geceosan nænne butan Crist
þe heo gecoren hæfde, and wearð þa gemartyrod for hyre mægðhade,
æt ham on hire huse mid heardum sweorde.
 369. Æfter þysum wordum þa twægen godes halgan, Protus
and Iacinctus, wurdon sona gelæhte, and hi sceoldon geoffrian heora lac
þam godum, oððe hi sylfe sceoldon him beon geoffrode.
 373. Hi wurdon þa gelædde to þære laðan anlicnysse, ac
heo tofeol sona to heora fotum formolsnod, swa raðe swa þa halgan hi to
Gode gebædon.
 376. Þa cwæþ se dema þæt hi mid drycræfte þa
anlicnyssa towurpon, and wearð gebolgen.
 378. Het þa behæfdian ða halgan cyðeras, and hi swa ferdon
mid sige to Criste.
 380. Ðas martyras næron næfre on life þurh wif besmytene,
ac hi wunedon on clænnysse oð heora lifes ænde, mid mycclum geleafan.
 383. Æfter þysum wearð geleaht seo geleaffulla Eugenia, and
to þam hæðenan temple getogen mid geðreate, þæt heo þære
gydenan Diane Godes wurðmynt gebude.
 386. Ða gebæd Eugenia hi to ðam ælmihtigan Gode, and
þæt deofles tempel grundlunga tofeoll, and on eorðan besanc mid eallum
his anlicnyssum.
 389. Þa het se casere ahon anne weorcstan on hyre halgan swuran,
and hi bescufan on ða ea.
 391. Eac se stan tobærst and heo sæt up on þam wætere,
þæt ða cristenan tocneowan þæt Crist wæs mid hyre, seðe hwilon
ær þone halgan Petrum be ðære handa gelædde upp on þam heagan
brymme, þæt þæt ða sælican yða hine forswelgan ne mihton.
 396. Ða het se casere hi siððan bescufan on byrnende ofen,
þær þær hate baðu wæron, ac þæt fyr wearð acwænced and
þa baðu acolode and ealle ða ontendnyssa mid hyre tocyme adwæscte.
 400. Heo wearð þa gebroht into blindum cwearterne, and geond
twæntig daga hyre næs getyðod æniges bigleofan binnan ðam
þeostrum.
 403. Ac se Hælend com mid heofonlicum leohte, and brohte ðam
mædene mærne bigleofon, snawhwitne hlaf, and onlihte ðæt cweartern.
 406. Þa cwæð se Hælend to ðam halgan mædene, Eala
ðu Eugenia, ne beo þu afyrht.
 408. Ic eom þin hælend, þe þu healice wurðost, and mid
eallum mode and mægne lufast.
 410. On þam dæge þa scealt cuman to me þe ic com to
mannum, and on minre gebyrdtide ðu bist on heofonum gebroht.
 412. Þa com se cwællere on cristes akennednysse dæge, asend
fram þam casere, and he þæt mæden acwealde.
 414. Heo wearð þa gemartyrod and cristene menn hi bebyrgdon.
 415. Ða weop seo modor mid mycelre sarnysse æt hyre byrgene,
oþ þæt heo hi geseah on gastlicre gesihðe mid golde gefrætewode mid
ðam heofonlicum werode þus hi frefrigende: Min modor Claudia, me hæfð
gebroht min hælend Crist to his halgena blysse, and minne fæder gelogode
on þære heahfædera getele, and þu cymst to us nu on sunnandæg.
 423. Seo modor gewat ða of worulde to heofonum on ðam
sunnandæge, and þa suna hi bestodon, Sergius and Auitus, and hi siððan
þurhwunodon on ðam soðan geleafan oð heora lifes ende.
 427. Sy wuldor and lof þam welwyllendan drihtne, on ealra worulda
woruld, ealra his weldæda; AMEN.

END_TEXT
START_TEXT

ÆLS (Basil)
B1.3.4.
Saint Basil: Skeat 1881-1900, I, 50-90.



 1. BASILIVS WES GEHATEN SVM HALIG BISCOP se wæs fram cyldhade
swiðe gehealdsum, þeah þe he to langum fyrste ungefullod wære.
 4. His fæder and his frynd hine befæstan to lare to
woruldwisdome ða þa he syfon wyntre wæs, forþan þe on þam timan ne
teah nan æðelborennysse nænne man to wurðscype butan he wisdom ær
ðam lange leornode æt gelæredum uðwytum.
 9. Þa wunode se cnæplingc on Cappadoniscre byrig fif gear on
lare, and færde to Grecum, to Atheniscre byrig, seo wæs þa bremost on
lare.
 12. And Eubolus se uðwyta, þe þær yldost wæs on
wysdome, underfæng þonne cnapan, swa swa he frymdig wæs, to larlicre
scole.
 12. And he leornode þa swa þæt ða uðwytan his andgytes
wundrodon.
 16. On þære ylcan scole wæs seo wælreowa Iulianus,
cristen fram cyldhade, se wearð casere siððan, and awearp his geleafan
and gewende to deofle.
 19. Eac þær leornode on þære ylcan scole se æðela
Gregorius se ðe eft wearð biscop and fæla wundra worhta, swa swa
wyrdwryteres secgað.
 22. Basilius ða wunode mid þam uþwytan on lare ealles fiftyne
gær, and eallne þone wysdom wundorlice asmeade, þe grecisce larewas him
læran cuðan.
 26. Ac seo lar ne mihte þe butan geleafan wæs þam
cneorðlæcendum cnihte cyðan be his scyppende, þonne þe he sohte,
þeah þe heo him secgan ne cuðe.
 29. Him becom þa on mod þurh mynegunge godes þæt heo
sceolde secan þa soðan lare on cristenum bocum be his scyppende.
 32. Hwæt þa Basilius bliðlice ferde to Egypta lande and
þær leornode twelf monað on halgum bocum be þæs hælendes
fære, hu he þisne middaneard mid him sylfum alysde.
 36. Æfter geares fyrste ferde him eft ongean to his ealdan
lareowe, and lærde hine be Criste, hu mildheortlice he alysde mancynn on
rode, and hu he of deaðe aras on ðam þriddan dæge and to heofonum
astah to his halgan fæder.
 41. Eubolus se uðwyta þa wearð swa mycclum oflyst Basilies
lare þæt him ne hlyste nanes metes.
 44. Ac hi smeadon ðry dagas swiðe smeaþancollice ymbe
þæt ece lif, and ætes ne gymdon.
 46. Þa gelyfde se uðwyta on þonne ælmihtigan god, and
betæhte his æhta ealle Basilie, cwæð þæt he æfre wolde
wunian mid him.
 49. Basilius þa herede þone hælend mid wordum, and cwæð
to Eubole his ealdan lareowe, Uton nu aspendan ure speda on þearfum, and swa
mid gebylde bugan to fulluhte, alysde fram bendum þissere leasan worulde.
 54. Ða dydon ða wytan swa swa him bam gewearð, dældon
heora æhta ealle þearfum, and ferdon to Hierusalem fulluht secende; and
manega hæðena manna þurh hi gebugan to drihtne mid geleafan onbryrde.
 59. Hi coman ða siððan to ðære foresædan byrig
Hierusalem, þær se hælend ðrowade, and gesohtan þone biscop þe
ða burh bewyste, bædon fulluhtes, æt his fotum licgende.
 63. Se biscop wæs halig wær gehaten Maximinus, and
welwyllendlice hym getyðode þæs ðe hi gewylnodon, and sona hym mid
ferde to þære flowendan ea Iordanis gehaten, on þære wæs seo
hælend gefullod.
 67. Hwæt ða Basilius hine to eorþan astræhte, and mid
wope gewylnode sum gewis tacen æt Gode, his geleafan to trymminge, and alede
his ræf on þæra ea ofre & eode in nacod.
 71. Þa genealæhte seo biscop and mid bletsunge hine
gefullode.
 72. Efne þa færlice com fyr of heofonum, and an scinende
culfre scæt of þam fyre into ðære ea, and astyrede ðæt wæter,
fleah siþþan upp forðrihte to heofonum.
 76. And Basilius eode of þæm fantbaðe sona, and seo biscop
hine bewæfde, wundriende þæs tacnes.
 78. He gefullode eac siððan þonne foresædan Eubolum, and
hi begen gesmyrode mid gehalgudum ele, and eac gehuslode mid þæs
Hælendes gerynum.
 81. Hi wunodon þa begen mid þæm biscope ofer gear, and
siðan gewendon to anre widgyllan byrig, Antiochia geciged, seo soðlice
wæs mid cristendome afylled gefyrn on ealddagum.
 85. Þa gehadode seo biscop Basilium to diacone, and he æfter
fyrste ferde mid Eubole to his agenum æþele, þe he on geboren wæs.
 88. Ða mid þam þe hi coman to Cappadoniscre scyre and eodon
into þære byrig, þa wearð þam biscope geswutelod on gastlicre
gesihðe be ðam godes mannum, and þæt Basilius sceolde beon biscop
æfter him.
 92. Þa awoc Eusebius, þære ceastra bisceop, and asende his
preostas sona him togeanes, het him gelangian þa gelyfeden men to, and
sæde his ceastergewarum hwæt he geseah be him.
 96. Hi wurdon ða underfangene mid fulre estfulnesse, and seo
halga bisceop hi heold arwurðlice, þearle wundriende heora wysdomes
deopnysse.
 99. Þa æfter lytlum fyrste forðferde seo bisceop, and
Basilius se bylewitta wearð to bisceope gehalgod, and on his setle ahafen,
swa swa he geseah on ær þurh godes awrygennysse þa þa hi wið his
werd wæron.
 103. Hwæt ða Basilius his bisceopdom geheold mid mycelre
arwurðnysse, þurh þæs ælmihtigan wissunge, and godes gelaþunge
mid lare getrymde.
 106. He bæd þonne ælmihtigan God þæt he him gewissode
þæt he mid agenre spræce him offrian mihte ða lyflican
onsægednisse mid soðfæstre þenunge.
 109. Æfter þam gebede he wearð swiðe onbryrd þurh þone
halgan gast, & se Hælend him com to on sumere nihte mid his apostolum
and awrehte Basilium, cwæð þæt he his bena gehyrde.
 113. Þa stod se Hælend sylf æt þam halgan weofode, and
mid his halgum handum husel senode, and þam bisceope tæhte þæs þe
he biddende wæs.
 116. He cwæð to Basilie, beo þin muð afylled mid haligre
herunga æfter þinre bena, þæt ðu mid agenre spræce geoffrian
mæge þa liflican onsægednysse mid soðre þenunge.
 120. Þa wearð se bisceop mycclum ablicged, and genam þæt
husel þe se hælend gebletsode, tobræc on þreo and onbyrgede anes
dæles.
 123. Þone oðerne dæl he dyde gehealden mid him to bebyrgenne
æfter his forðsiðe.
 125. Þone ðryddan dæl he dyde onsundor, and het him
smiðian on smætum golde anre culfran anlicnysse, and þa upaheng bufan
þam altare and þær on gedyde þone ðryddan dæl þæs
deorwurðan husles; and seo culfra siþþan simle hi astyrede æt Basilies
messan þriwa mid þam husle.
 132. Eubolus se uðwyta and þa yldostan preostas stoden æt
þæra dura, stariende on þæt leoht, and beheolden þa apostolas þe
mid þam hælende coman mid wuldre gefrætewode, and hi wurdon afyrhte.
 136. Hi gehyrdon þa stemne þæs halgan sanges, and Basilium
gesawon binnan æt þæm weofode, and feollan to his fotum mid fyrhte
fornumene, þa ða he uteode, and him eall sædon hwæt hi þær
gesawon.
 140. Se bisceop þæs ðancode mid blyðum mode, and þam
folce sæde siððan larspell.
 142. Witodlice Basilius, gebyld þurh his drihten, be endebyrdnyss
awrat ealle ða þenunga þæra halgan mæssan, swa swa hit healdað
Grecas.
 145. He awrat eac munucregol mid mycelre gehealdsumnysse, þone
þe ða easternan and eac swylce Grecas anmodlice healdað, þeah þe he
hefegra sy þonne se ðe Benedictus siþþan us gebysnode, swylce to
anginne agenre gecyrrednysse; ac he tihte us on æfteweardan þæs ylcan
regoles, to geðungenra lareowa lifes drohtnungum, and tymde to þam regole
þe Basilius gesette.
 153. Sum Iudeisc man wolde gewytan to soþan be ðære halgan
mæssan, hwylce mihte heo hæfde, and be ðam halgan husle, þeah þe he
hæðen wære.
 156. Eode þa to mæssan mid oðrum mannum, and hlosnode georne
be ðære liflican onsægednysse.
 158. Þa mid ðam þe Basilius tobræc þæt husel, þa
þuhte þam Iudeiscan swylce he todælde an cyld; eode swa þeah mid
oðrum mannum earhlice to husle, and him wearð geseald an snæd
flæsces, and he sæp of ðæm calice eac swylce blod.
 163. Heold swa þeah sumne dæl ham to berenne mid him, and
ætæwode his wife and gewislice sæde hwæt he sylf geseah, and
siððan þæs on mergen com to Basilie biddende fulluhtes.
 167. Hwæt þa se biscop hine bliþelice gefullode, and ealle
his hiwan on þæs Hælendes naman.
 169. He eode æfter mæssan ut of þam temple, and efne þa
sona hine gesohte an wif biddende his þingunge to anum geþungenum
ealdormen.
 172. Basilius þa awrat þa earman wife an gewryt to þæm
ealdormenn on þisum andgite: þis earme wif me gesohte, sæde þæt ic
mihte hyre to ðe geþingian, þonne cyð þu nu ic bidde gif ic swa wel
wið þe mæg swa þæt wif truwað.
 177. Þa rædde se aldorman þæt ærendgewrit, and sende
him ongean sona on gewryte, cwæð þæt he wolde þam wife gemyltsian
for his þingunge, ac he swa þeah ne mihte þæt gafol alecgan þe heo
gelæstan sceolde.
 182. Þa asende se bisceop to þam foresædon ealdormenn eft
oðer gewryt mid þysum andgyte: Gif þu woldest myltsian and swa þeah ne
mihtest, þær is sum beladung on þære sægne; Gif þu þonne
mihtest myltsian and noldest, gebringe þe se hælend to hyre hafenleaste,
þæt þu ne mæge myltsian þeah þu wylle.
 189. Þa æfter sumum fyrste him wearð swiðe gram se healica
casera, and het hine gebindan, and him to gebringan bysmorlice on hæfte.
 192. Ða asende se ealdorman sona to Basilie, biddende earmlice
þæt he þone geyrsodon casere þurh his gebedu geliðgode, and hit
gelamp swa.
 195. Þa ymbe syx dagas se casere het sendan ongean þone
geswæncten ealdorman of þæm nearwum bendum, and him þa bliðe
wæs.
 198. Ða com se ealdorman to þam arwurðan biscope, þancode
his þingunge, and þam earmum wife be twifealdum forgeald þæs þe he
hyre benam.
 201. Þes ylca bisceop þe we ymbe sprecað sæde be him
sylfum on sumne timan, þæt he næfre on his life ne come neah wife
þurh hæmedþing, ac heold his clænnysse.
 205. On sumum dege ferde seo foresæda bisceop, þa rad Iulianus
se arlease casere mid mycelra fyrdinge, swiðe fus to wige, and gecneow
Basilium and cwæð him sona to, Ic hæbbe þe oferþogen on
geþungenre lare and on uðwytegunge.
 210. Him andwyrde se bisceop, Forgeafe God ælmihtig þæt
ðu fyligdest wysdome; and bead him mid þam worde þry berene hlafes,
swylce for bletsunge þæs þe he sylf bræc.
 214. Ða het se arleasa onfon þæra hlafa, and syllan þam
Godes menn gærs togeanes, and cwæð mid hospe, horse mete is bere
þæt he us forgeæf, underfo he gærs.
 218. Þa underfæng se halga þa handfulle and cwæð, We
budon þe Casere, þes þe we sylfa brucað, and þu sealdest us togeanes
þæt þæt ðe ungesceadwyse nytena habbað him to bigleofan,
gebysmriende us.
 222. Þa gebealh hine se casere and cwæð mid gebeote, þonne
ic eft gecyrre sigefæste fram fyrde, Ic aweste þinne buruh and gewyrce to
yrðlande.
 225. Ic wat þine dyrstignysse, and þine burhwara, þe
tobræcon þa anlicnysse þi ic sylf arærde, and me to þære
gebæd gebygdum cneowum.
 228. Æfter þysum worde he gewende to Persum, and Basilius
cydde his burhwarum þis, and nam him to ræde þæt hi þone reðan
casere mid sceattum gegladodon þonne he of þam siðe come.
 232. Hwæt þa seo burhware bliðelice gegaderode ungerim feos
ætforan þam bisceope.
 234. Þa bead he þam folce þreora daga fæsten, and het hi
astigan up to anre sticolre dune, on þære wæs gefyrn foremære
tæmpl sancte Marian gehalgod mid healicum wurðmynte.
 238. And hi æt þære halgan stowe þone hælend bædon,
þæt he hraðe towurpe þæs wælreowan andgyt, and hi ahrædde
wiþ ðone reðan casere.
 241. Þa geseah se biscop þa þa hi swiðost bædon on
sumere nihte, sancta Marian cuman mid heofonlicum werode to þære halgan
stowe, and cwæð to ðam halgum þe hyre gehendost stodan, Clypiað
þone martyr Mercurium to me, þæt he ardlice fare to þam arleasan
Iuliane, and hine acwelle for þan þe he Criste wiðsoc, and be minum sunu,
þam soðan Gode, tællice sprecþ mid toþundenum mode.
 250. Þa com Mercurius to ðære mæran cwene mid his
gewæpnunge, and wearð sona asend fram Cristes meder to þæs caseres
slæge.
 253. Ða wearð Basilius þearle afyrht, and eode mid Eubole eft
to ðære byrig, and siþþan to ðan sancte þe on ðæra cyrcean
læg, Mercurius se martyr, mid mycclum wurðmynte, and sohte his wæpnu,
ac he ne geseah hi na hwær.
 258. Þa axode he þone cyrcweard be þæs sanctes wæpnum,
and he swor þæt hi wæron gewyslice þær on æfen.
 260. Þa oncneow se bisceop cuðlice his gesihðe, and eode eft
to ðam munte mid mycelre blysse; Kydde þam folce þæt se casere wæs
ofslegen on þære ilcan nihte, swa swa him ætewod wæs.
 264. He eode eft ongean to þam arwurðan sancte, wolde gewytan
gif his wæpnu coman.
 266. Ða stod his franca þær, fula begleddod mid Iulianes
blode binnan þam gesceote.
 268. Efne þæs ymbe seofan niht com to þære ylcan ceastre
an þæs caseres þegna, and cydde þære burhware þis: Iulianus
wycode wið þa ea Eufraten, and him oferwacedon syfanfealde weardes.
 272. Þa com sum cempa uncuð us eallum, swiþe gewæpnod, and
hyne sona þurhþydde mid egeslicum onhræse, and ne æteowde
siððan.
 275. Þa hrymde Iulianus mid hospe, and earmlice gewat, on ure
gewytnysse.
 277. Ðus cydde se cempa, and gecneowode to þam bisceope
fulluhtes biddende, and se bisceop him þæs getyðode.
 279. Þa bead Basilius þære burhwara heora feoh, ac hi ealle
cwædon mid anre stemne, gif we þam dædlicam þas cyste geuðan,
þæt he ne towurpe ure wynsuman burh, myccle swiðor we sceolan þam
soðfæstan gode þas lac geoffrian þe us alysde fram deaðe.
 285. Þu hæfst þæt feoh mid þe, gefada embe loca hu þu
wylle.
 286. Ða nydde se bisceop þæt hi namon þæne þryddan
dæl, and þa twegen dælas he dyde to þære cyrcean, and to þæs
mynstræs neode, mid mænigfealdum cræftum.
 289. Twa gear rixode þæs reða Iulianus, and nolde gehealdan
his preosthad on riht, ac truwode on þone hæðenscype þe hine to helle
gebrohte.
 292. Eft on sumne timan wearð se arfæsta wer for ðan soðan
geleafan leaslice gewreged to Valens þam casere, þe ða cynedomes
geweold.
 295. Se wæs on criste gefullod, ac he ne cuþe his geleafan, ac
folgode gedwylde þurh gedwolmanna tihtinge.
 297. Þa het se casere þone halgan gefeccan to Antiochia
þære ænlican byrig.
 299. Þa mid þam þe se gedwola embe his deað smæda, þa
wearð his agen sunu yfele geuntrumed and orwena lifes, læg æt
forðsiðe.
 302. Þa eode seo cwen to ðam casere and cwæð, yfela þu
gefadast for Gode þinne ræd nu swelt uncer sunu for ðan soðfæstan
men.
 305. Þa clypode se casere and cwæð to Basilie, gif þin lar
is soð, and heo Gode gelicað, gebide for mine sunu þæt his yfel beo
afliged.
 308. Ða cwæð Basilius bealdlice to þam casere, gif þu
wylt onriht gelyfan, þonne lifað þin sunu.
 310. He behet þæt he wolde, and se halga gebæd for þæt
seoce cyld and him wæs sona bet.
 312. Þa cwædon þa gedwolmen, þe dwelodon þone casere,
þæt he ne sceolde bugan for Basilies lare of his agenum andgyte fram heora
æwfæstnysse, and sædon þæt his sunu wære gesundful þurh hi.
 316. Mid þam þe þa dwolmen hine bedydrodon þus, þa
forðferde þæt cyld færlice on heora handum.
 318. Eft on oðrum timan se ungelyfeda Valens genam godes circean
of þam godes þeowum, and forgeaf þam gedwolmannum þe hine bedydrodon.
 321. Ða ferde Basilius to ðam foresædan casere and mende
þæt unriht þe ða yfelan hine ongebrohton, swa þæt se casere æt
nextan betæhte to his dome.
 324. Hwæt þa Basilius to þære byrig ferde nicea gehaten
on þæra wæs gehæfd þæt foresæde mynster þe ða manfullan
abædon æt þam unrihtwisan casere, and þa cristenan todræfdon.
 328. Þa cwæþ Basilius, Uton belucan þas circan, and
þæt loc geinseglian, and ge ealle siðþan waciað þreo niht
wunigende on gebedum, and gif seo cyrce bið geopenad þurh eowre gebena,
habbað hi eow æfre siððan, and ne sæcgað us nenne þanc.
 333. Gif þone se ælmihtiga God nelle hi eow geopenian, þonne
wacie we ane niht, þone ælmihtigan biddende þæt he us geopenige þa
geinsæglodan cyrcan, and gif heo bið swa geopenad heo bið siðþan
ure, and gif heo þonne ne biþ, ne bidde we hyre næfre.
 338. Ða gelicode þam gedwolum þæs bisceopes dom, and
wacodon þa þreo niht, and on þam þriddan dege stodan æt þæra
cyrcan dura, singende ealle fram ærnemærien oð ofer midne dæg.
 342. Ac hi Crist ne gehyrde, for þan þe hi ne cuþon hine.
 343. Þa wacode Basilius on gebedum ane niht mid þam
geleaffullan folce and fængon on ærnemærgen ealle to clypienne
Kyrrieleyson, mid hluddre stemne to ðam leofan Hælende.
 347. Þa com færlice mycel wynd and wearp upp þa duru,
þæt ða scytelses to burston, and heo sloh on þone weall.
 349. Hi eodon þa in, þone ælmihtigan herigende, and se
bisceop messode and bletsode þa geleaffullan.
 351. And fæla þæra gedwolmanna fengon to geleafan.
 352. Ða ne mihte se casere wiðcweþan þam dome, ac let þa
Godes/ þeowas þæt godes templ bugian,and þæra are brucan þe him
geahnod wæs.
 355. Þa foresædan gedwolmen wæron gefullode on Gode, ac hi
ne gelyfdan onriht on þone lifigendan Crist, ac mid manegum gedwyldum
dwelodan þa cristenan.
 358. Sum arwurþe þegn hæfde ane dohter þa he wolde
gebringan binnan sumum mynstre and Criste betæcan, to his clænan
þeowdome.
 361. Þa wearð an his cnapena to cuð þam mædene, and
þurh deofles tihtinge hi digollice lufode; ac he ne dorste ameldian his
ungemetegodan lufe.
 364. Eode þa to anum drymen þe deofles cræft cuðe, and
behet him sceattes gif he mid his scyncræfte him þæt mæden mihte
gemacian to wife.
 367. Þa gebrohte se dryman þone cnapan to his deofle, and se
deofol befran þone dweligendan cnapan gif he wolde on hine gelyfan, and his
Hælende wiðsacen, wið þam þe he gefremode his fulan galnysse.
 371. Þa stod se earming ætforan þam arleasan deofle,
þær he healice sæt mid his helcnihtum, and cwæð he wolde
wiðsacan his Criste, and gelyfan on hine gif he his lust gefremode.
 375. Þa cwæð se sceocca eft, Ge synd swiðe ungetreowa;
þonne ge min behofiað, þonne ic helpe eow, and ge wiþsacað me eft and
cyrrað to eowrum Criste seþe is swiðe myldheort and myldelice eow
underfehþ.
 379. Ac wryt me nu sylf wylles þæt þu wiðsaca Criste and
þinum fulluhte, and ic gefremme ðinne lust, and þu beo on domes dæge
fordemed mid me.
 382. Ða awrat se earming mid his agenra hande swa swa se deofol
him gedihte þone pistol.
 384. And se deofol sona sænde to ðam mædene his fulan
gastas þe galnysse styriað, and ontendan þæt mæden to þæs
mannes lustum.
 387. Heo wearð þa geangsumod mid þæra ormætan
ontendnysse, and feoll adune færlice hrymende, Eala þu min fæder
gemyltsa þinre dehter, and forgif me þam men þe min mod me to spenð,
elles ic mot sweltan sarlicum deaðe.
 392. Þa weop se fæder wolde hi gefræfrian, and cwæð
mid mycelre sarnysse to þære seocan dehter, Ic wolde mid clænnysse
Criste þe beweddian to engla gefærredena, to frofre minre sawle, and þu
þus wodlice wilnast ceorles.
 397. Heo ne rohte his worda for þæra wodlican ontendnysse, and
cwæð þæt heo sceolde sweltan forraðe, gif se fæder nolde
gefremman hyre wyllan.
 400. Se fæder þa æt nextan be his freonda ræde, forgeaf
þa earman dohter þam deofles cnihte mid mycclum æhtam and his man
nyste.
 403. Ða nolde se deofles cniht cuman næfre to circan, ne godes
word gehyran ne þa halgan messan.
 405. Wearð þa geopenad his earman wife his manfullan behat
þam hetolan deofle.
 407. And heo mid mycelre angsumnysse arn to Basilie, and cydde him
be endebyrdnysse hyre cnihtes wiþersæc.
 409. Þa het se halga wer hine to him gefeccan, and befran gif hit
swa wære swa his wif him sæde.
 411. And he sæde mid wope hu he beswican wearð.
 412. Þa axode se bisceop, wylt þu bugan eft to Christe?
 413. Se wyþersaca cwæð, ic wylle georne leof, ac ic ne
mæg þeah ic wylle, forþan þe ic wiðsoc criste, and on gewryte
afæstnode þæt ic wære þæs deofles.
 416. Se halga wer him cwæð to, Ne hoga þu embe þæt; ure
hælend is swiþe welwyllende and wyle þe eft underfon, gif þu mid
soðre dædbote gecyrst eft to him.
 419. Hwæt þa Basilius gebletsode þone cniht, and beleac hine
onsundron on sumere digelre stowe, and tæhta him bota, and gebæd for
hine.
 422. Com eft ymbe ðry dagas; axode hu he mihte.
 423. Ða cwæð se dædbeta, þa deoflu cumað to me, and
me swiðe geegsiað, and eac swylce torfiað, and habbað him on hande min
agen handgewryt, cweðað þæt ic come to him and na hi to me.
 427. Basilius him cwæð to, ne beo ðu afyrht, gelyf soðlice
on God; and senode hine eft, beleac eft þa duru, and lede him his mete.
 430. He com eft ymbe feawa daga and cunnode þæs mannes.
 431. Se cniht cwæð to ðam halgan were, ic gehyra þa deoflu
feorran, and hyra egslican þiwracan, ac ic hi ne geseo.
 433. He beleac hine eft on þa ylcan wysan oð þone
feowerteoðogan dæg and fandode his siððan.
 435. Þa sæde se cnapa þæt he swiðe wel mihte, nu to
dæg ic seah hu ðu oferswiðdest þone deofol.
 437. Basilius þa on mergen gebrohte þone cnapan Into godes
huse, and het gegaderian þæt folc, and bæd hi ealle wacian þær on
niht mid him, and ðingian þam earman men to þam ælmihtigan Gode.
 441. Mid þam þe hi swiðost bædon binnan þæra cyrcan,
þa com se wælreowa deofol wolde geniman þone cnapan of Basilius handum,
hetolice teonde, and cwæð to ðam halgan þæt he hine berypte.
 445. Ne sohte ic na hine, ac he sylf com to me, her ic habbe his
handgewryt þæt ic hit gehealde mid me to þam gemænelican dome on
þam mycclum dæge.
 448. Ða cwæð se halga wer, we clypiað to ðam Hælende
upahafenum handum oð þæt þu þæt handgewryt agife.
 450. Ða clypodon hi ealle, kyrrieleyson, up ahafenum handum wið
heofonas weard.
 452. And efne þa æfter fyrste feol þæt ylce gewryt ufon
of þære lyfte to ðam geleaffullan biscope.
 454. He þancode þa gode mid gastlicra blysse, and axode þone
cnapan gif he oncneowe þæt gewryt.
 456. He cwæð, ic oncnawe þas cartan fulgeare; þis ic sylf
awrat þam awyrgedan deofla.
 458. Hwæt þa Basilius hi sona totær, and gehuslode þone
cnapan, and þam Hælende betæhte, and lærde hine georne hu he lybban
sceolde on Cristes geleafan oð his lifes ende.
 462. Basilius se mæra wearð mycclum onbryrd, and mid godcundre
beorhtnysse geblyssod forþearle.
 464. Eode ardlice to anes preostes huse, and het his gebroðra
beon his geferan.
 466. Anastasius wæs gehaten se arwurþa mæssepreost þe se
bisceop to fundode swa færlice mid gange.
 468. Mid þam wunode an mæden mærlice drohtnigende, geond
feowertig geare fec fægre gehealden.
 470. Heo wæs mannum geþuht swylce heo his gemæcca wære.
 471. Wytodlyce se messepreost wyste his tocyme þurh þone halgan
gast, and wolde hine behydan.
 473. Ac se bisceop wyste hwær he wæs ful geare, and het hine
mæssian for his mærlican drohtnunga.
 475. Þa æt þære messan wearð his mærð geswutelod,
swa þæt se halga gast hine ealne befeng, on fyres gelycnysse, þær hi
onlocoden.
 478. Se messepreost leofode be hlafe and be wætere, and symle he
fæste buton on freolsdagum.
 480. He hæfde ænne licðrowere belocen on anum clyfan
egeslice toswollen and unsprecende fornean, and hine ðær afedde unafunden
oð þæt.
 483. Ða eode Basilius to ðam clyfan, ac se preost nolde undon
þa duru mid cæge; ac se bisceop hi geopenade eaðelice mid his worde, and
wacode ealle þa niht mid þam wædlian hreoflian, biddende þone
hælend þæt he hine gehæleda, and gelædde hine on mergen forð
swiðe fægres hiwes, buton ælcum womme and wel sprecande.
 490. Þus wearð geopenad se arwurðe mæssepreost, and
þæt halige mæden þe his huses gymde.
 492. And se bisceop gewende mid his gebroðrum ham.
 493. Effrem wæs gehaten sum swiðe halig abbod, on wæstene
wunigende, fela wundra wyrcende, and manegum oðrum gebysnode þa þe bugan
to lare.
 496. Ða gehyrde he be þam wundrum þe Basilius worhte, and
bæd gelome æt Gode þæt he him geswutelode hwylc Basilius wære on
wurðscype mid him.
 499. Þa wearð þam abbode æteowed an fyren swer, se stod up
aþenod oð þa steapan heofonan, and him com stemn ufan, þus clypiende
hlude, Eala þu Effrem eall swylc is Basilius swylce þes fyrena swer þe
þu gesyhst her standan.
 504. Ða gewende Effrem of þam westene sona to ðam halgan
bisceope þæt he hine gespræce, and basilius sende sona him togeanes,
and hine wylcumode, swa swa he wyrðe wæs.
 508. And þa halgan him betweonan embe þæt heofonlice lif
geornlice smeadon swyðe smeaþancollice.
 510. Æfter þæra halgan messan, mid þam þe hi
gereordodon, cwæð se halga Effrem to þam arwurðan biscope, Ic bidde
þe, arwurða fæder, þæt þu me anes þinges tyðige.
 513. Ic wat þæt þu byst tyða swa hwæs swa þu bytst
æt Gode.
 514. Bide nu æt Gode þæt ic grecisc cunne.
 515. Þa cwæð se biscop him to, þu bæde ofer mine
mæðe, ac uton swa þeah biddan þas bena æt Gode.
 517. Hi feollan þa on gebedum, and Basilius cwæð, Hwi nelt
þu la Effrem, nu ðu swa arwurðe eart, beon mæssepreost?
 519. And se oðer him cwæð to, forðan þe ic eom synful.
 520. Þa sæde se biscop, eala gif ic hæfde þine synna
ana.
 522. Hi cneowdon þa æft, and æffrem þa spræc mid
greciscum Gereorde, God herigende, and se halga biscop hine hadode to
messepreost, and his wealhstod to diacone.
 525. And hi wendon eft ongean to þam widgyllan westene,
wuldrigende God.
 527. Sum swiðe welig wif wæs swylce on wudewan hade ac heo
lyfde sceandlice, swa swa swin on meoxe, and mid healicum synnum hi sylfe
fordyde.
 530. Heo wearð swa þeah æt nehstan wundorlice onbryrd þurh
godes mynegunge, and ealle hyre manlican dæda awrat on anre cartan, and
beworhte mid leade.
 533. Gesohte þa Basilium biddende and cweðende, Eale þu godes
halga beseoh me to are.
 535. Ealla mine synna ic, synfulle, awrat on þissere cartan, and
ic com to þe, leof, and ic bidde þe for godes lufan þæt þu me unlyse
þa insæglunge, ac adylega þa synna, to Dryhtne me þingiende.
 539. Se god þe me forgeaf þis gode geþanc, se wyle þe
gehyran me þingiende to him.
 541. Þa genam Basilius se biscop þa cartan, and beseah to
heofonum and cwæð to þam Hælende, ðin agen dæd is, Drihten,
þæt þu adylegie synna.
 544. Þu þe middaneardes synna myldheortlice ætbrytst,
eaðelice þu miht þyssere anre sawle synna adylegian, þu soðfæsta
drihten.
 547. Ealle ure synna synd mid þe awrytene, ac þin myldheortnys
is swiðe mycel and unasmægendlic.
 549. Git þa Basiliuus gebæd for þæt wif.
 551. Waciende þa niht, and þæt gewryt ageaf þam
foresædan wife, and þa wæron þa synna ealle adilegode butan anre
synna, Seo wæs seo mæste.
 553. And heo wearð þa æmod, biddende mid wope þone halgan
wer, þæt he þa mycclan synne mildheortlice adilegode,swa swa he dide
þa oðre, þurh his drihtnes unnan.
 557. Þa cwæð se ercebiscop, Ic eom eac synful, and myltse
behofige þæs heofonlican dryhtnes.
 559. Ac far þe to westene, and þu fintst anne wer haliges
lifes, se hatte Effrem.
 561. Agif him þas cartan, and cyþ him ymbe þe.
 562. And he mid gebedum gegladaþ God ælmihtigne.
 563. Þæt wif gewende þa to ðam westene swiðe.
 564. And Basilius wearð gebroht on legere to his forðsiðe,
forewittig swa þeah.
 566. AN æþele læce wæs wunigende on þære byrig,
IOSEP gehaten, hæðen and Iudeisc; se cuðe tocnawan gif he cunnode
þæs mannes, be his ædrena hrepunge, hweðer he hraðe swulte.
 570. And BASILIVS wiste þurh godes onwrigennysse, þæt he
sceolde þone læce to geleafan bringan and on fante fullian ær his
forðsiðe.
 573. Þa lufode he hine forði, and gelome hine gespræc,
tihtende to geleafan þeah þe he lange wiðsoce.
 575. Ða on sumum dæge sende Basilius æfter ðam ylcan
læce swylce he his lacnunga gyrnde, and het hine sceawian be his seocnysse:
axude þa hu him þuhte.
 578. And se oðer him andwyrde, Gearciað þa þing þe eow
gewunelice synd to bebyrigunge; þes biscop gewit hraðe.
 581. Ða cwæð se ercebiscop to ðam æðelan læce,
nastu hwæt þu sægst, þeah þu swa ne wene.
 583. Se læce him cwæð to, Ne lyfastu oð æfen.
 584. Þa cwæð Basilius, hwæt gif ic bide merigenes?
 585. Se ebreisca cwæþ eft, Ne bið hit swa langsum.
 586. Ane tid, ic wene, þæt þin sawul wunige on þe, ac
gefada þine þing, for þan þe ic þe sæcge þæt þes dæg ne
geendað ofer ðe cucena.
 589. Ða cwæð Basilius mid blyðum mode him to, Hwæt
destu gif ic to mergen middeges gebide?
 591. Se ebreisca cwæð, sylf ic swelte þonne.
 592. Se halga wer sæde, þu scealt sweltan synna and Criste
lybban, þurh geleafan awend.
 594. Se læce him andwyrde and cwæð þæt he gelyfan
wolde and his wyllan gefreman, gif he wunode of middæg.
 596. He behet þa mid aðe þæt he to þam hælende
gebuge, and fulluht underfenge, gif se halga fæder leofode.
 598. Hwæt ða Basilius bæd þone ælmihtigan God þæt
he his lif gelengde þam læce to hæle.
 600. Se biscop þa leofode swa swa he bæd æt Gode, and on
mergen gelangode þone læce him to.
 602. Se iudeisca þa com, and cwæð mid wundrunge, mid ealre
heortan Ic sæcge þæt Crist is soð God, and heonanforð wiðsace mid
soðum geleafan þam hatigendlicum bigengum þe ða Iudeiscan healdað.
 606. Hat me nu fullian, and mine hiwan ealle, on þæs
Hælendes naman buton elcunge.
 608. Se ærcebiscop cwæð, Ic eow ealle fullige mid minum
agenum handum, ðine hiwan and þe.
 610. Þa grapode se læce his lima eft and cwæð, ðin
mægn is aterod, and þa mihte þu næfst.
 612. Basilius him cwæð to, We habbað þone scyppend,þe
þæt gecynd gesceop, and se us gestrangað.
 614. He aras ða mid þam worde and eode to cyrcean, and
ætforan þam folce gefullode þone Ioseph, mid eallum his hiwum, and
gehuslode hi siððan, and lærde hi georne be ðam ecan life.
 618. Siþþan he messode mannum to nones, and lærde hi georne,
and luflice hi cyste, and genam ðone dæl þæs deorwurðan husles þe
se Hælend gehalgode, þe he heold oð þæt, and æfter þære
huslunge, mid herunga gewat to þam lifigendan Gode, þe he mid geleafan
wurðode, mid þam he wunað on blysse a butan ende.
 624. AMEN.
 625. Hwæt þa se læce þe ðær gelyfed wæs, feoll
uppon his breost mid flowendum tearum and cwæð mid wope wella, Basilius.
 628. Gif ðu sylf noldest, nære þu git forðfaran.
 629. Þa com mycel meniu on mergen to ðam lice, and Gregorius
bisceop, þe mid Basilie leornode, and oðre fela bisceopas, and gebrohten
þæt lic mid gastlicum sangum into Godes cyrcean.
 633. We wyllað nu ful sæcgan be ðam synfullan wife þe
Basilius sende mid þære anre synne to Effremme þam abbude, þæt he
ða an adylogode.
 636. Þæt wif becom æt nextan þurh þæt widgylle
westen to ðam halgan Effrem, and he wiste hyre fær ðuruh Godes
onwrigennysse, and hwæt heo wolde þær, and cwæð hire sona to, ic
eom synful mann.
 640. Heo awearp þa cartan ða, and cwæð to Effremme, Se
ærcebiscop me sende soðlice to ðe, þæt þu ðas ane synne, þe
on þyssere ymlan stent, þurh þine gebedu adilige, swa swa he dyde þa
oðre.
 644. Se halga Effrem cwæð, nese nese, dohtor; ac se ðe þa
manega synne mihte adilegian þurh his þingrædene ða þa ðu hine
bæde se mæg bet þone ic biddan for ðære anre.
 648. Gang ongean hraðe to ðam godes menn þæt ðu hine
befo ær his forðsiðe.
 650. Þa arn þæt earme wif ofer þæt westen swiðe, oð
þæt heo to þære byrig becom þær man bær Basilium, and feoll
ða to eorðan, flitende wið þone halgan, þæt he hi asende fram him
sylfum to westene on swa mycelne weg, and ne wearð gefrefrod.
 655. Heo wearp þa mid þam þæt gewryt on ða bære, and
cydde þam mannum be hyre misdædum.
 657. Þa wolde an ðæra preosta wytan þa synne, and sceawode
þa cartan, and clypode to ðam wife, To hwi swincst þu, la wif?
 659. Þeos carte is adilegod.
 660. Seo syn wearð þa adilegod þurh drihtnes mildsunge, swa
swa Basilius wolde þe ða wuldrode mid Gode.
 662. Ða fægnode þæt wif, and þæt folc wuldrode
þone lifigendan God þe lyfað on ecnysse.
 664. His lic wearð bebyrged on Cessariam byrig, Cappadoniscre
scyre, þær þær he sylf biscop wæs, manegum fremiende mid mycelre
lare.
 667. And he sylf wolde sweltan for rihte ær ðam þe he
forsuwode þone soðan gelyfan betwux þam gedwolmannum þe hine drehton
foroft.
 670. For ði he wuldrað nu a to worulde mid gode.
 670. AMEN

END_TEXT
START_TEXT

ÆLS (Julian & Basilissa)
B1.3.5.
Saints Julian and Basilissa: Skeat 1881-1900, I, 90-114.



 1. <foreign>IDVS IANVARII</foreign>.
 1. <foreign>PASSIO SANCTI IVLIANI ET SPONSE EIVS BASILISSE</foreign>.
 1. IVLIANVS WæS GEHATEN SUM ÆÐELE GODES ðEGN ON Egypta
lande, on antiochian þære byrig, se wæs æðelboren of æwfestum
magum and on Cristes lare gelæred fram geogoþe.
 5. Þa wolde his fæder and his frynd ealle þæt he wifian
sceolde þa ðe he eahtetyne gæra wæs, ac Iulianus cwæð þæt
he cunnian wolde his drihtnes wyllan hu he wolde be him.
 9. He wearð þa gebysgod on his gebedum seofan niht, bæd
þone ælmihtigan Crist þæt he his clænnysse geheolde.
 11. Ða æteowde se hælend hine sylfne on swefne þam
æþelan cnihte on ðære eahteoðan nihte, and cwæð þæt he
sceolde soðlice underfon mæden him to gemacan, þe hine ne moste ascyrian
fram his clænan lufe þe he gecoren hæfde.
 16. Se Hælend him cwæð to, Ic beo sylf mid þe, and on
þe adwesce ealle ontendnysse, and þæt mæden ic gebige eac to minre
lufe; and on eowrum brydbedde ic beo eow æteowed, and þurh eow me bið
gehalgod manegra oðre clennysse and ic þe underfo mid ðinum mædene to
heofonum.
 22. Ða awoc Iulianus gewyssod þurh his drihten, cwæð to
his freondum þæt he onfon wolde mæden him to gemacan, and hi mycclum
þæs fægnodon.
 25. Þa fundon his magas sum æðelboren mæden Basilissa
gehaten, and him þa begeaten.
 27. Þa wurdon gegearcode þa gyftu æfter gewunan, and hi butu
coman on anum bedde tosomne.
 29. Hwæt ða Iulianus hine georne gebæd to ðam hælende
Criste, þæt he hine geheolde wið ealla ontendnysse and yfele costnunga.
 32. Ða wearð þæt brydbed mid bræðe afylled swylce
þær lægon lilie and rose.
 34. Ða cwæð Basilissa to þam clænan brydguman, Hit is
wintertid nu and ic wundrie þearle hwanon þes wyrtbræð þus
wynsumlice steme; and me nu ne lyst nanes synscipes, ac þæs Hælendes
geþeodnysse mid gehealdenre clennisse.
 39. Iulianus andwyrde þam æðelan mædene, þes wynsuman
bræð þe ðu wundrast þearle næfð nan angin ne eac nænne
ænde.
 42. Þes bræð is of Criste seðe is clænnysse lufigend,
gif wit þurhwuniað on ansundum mægðhade, and hine clænlice
lufiað, þonne cume wit to his rice and wit ne beoð totwæmede, ac a to
worulde blyssiað.
 46. Basilissa cwæð þæt heo on clænum mægðhade
þurhwunian wolde for ðam wynsuman behate, and habban þæt ece lif and
ðone Hælend to brydguman.
 49. Þa clypode Iulianus on cneowgebedum ðus, <foreign>Confirma hoc
deus, quod operatus es in nobis et reliqua</foreign>.
 51. Gefæstna þis Hælend, þæt þæt ðu on us
gewyrcst.
 52. And Basilissa sona swa gelice dyde.
 53. Þa astyrede þæt brydbed and beorht leoht þær
scean.
 54. And Crist wearð gesewen mid scinendum werode, and his modur
Maria mid hyre mædenlicum heape.
 56. Crist clypode þa to ðam clænan cnihte, and cwæð
þæt he hæfde oferswiðod woruldlice gælsan and þone gramlican
feond.
 59. Of Marian werode wæs þus geclypod, Eadig eart þu
Basilissa, forþan þe þu gebygdest þin mod to halwendum mynegungum and
middaneardlice swæsnysse mid ealle forsihst, and þe sylfe gearcost to
wuldre.
 64. Þa com to ðam bedde boc fram þam Hælende.
 65. And twegen his halgan mid twam cynehelmum arærdan hi þa
upp and heton hi rædan.
 67. Ða rædde Iulianus þas word on þære bec, Se þe for
minre lufe middaneard forsihð, he bið soðlice geteald to þam
unbesmitenum halgum, þe næran on heora life besmitene mid wifum.
 71. Basilissa bið geteald to þæra mædena getæle þe
Marian folgiað þæs hælendes meder.
 73. Æfter þissere rædinge and oðrum tihtingum gewendon
þa halgan to þam Hælende upp.
 75. Hwæt þa Iulianus ungewæmmede heold his bryde, and hi
wæron geðeodde mid soðre clænnysse gastlice þeonde on godes
gewytnysse.
 78. Heora fæderas wæron gefyrn cristene; hit gelamp þa
raðe þæt hi of life gewytan, and læfdon heora æhta þam
æðelum mannum.
 81. Iulianus þa dælde be his drihtnes wyssunga heora land are
þe him læfed wæs, and arærde him mynster and his mædene oðer.
 84. He wearð þa fæder ofer fæla muneca, and Basilissa
modor ofer manega mynecena; and hi þa gastlican werod under gode gewyssodon
on dæghwamlicre lare to heora dryhtnes wyllan, oþ þæt se reðe
æhtnysse on Egypta lande becom fram þam welhreowan casere þe wæs
geciged Dioclytianus.
 90. Þa gebædon þa halgan hi to þam hælende.
 91. And he him asende þisne frofer þus cwæðende, Eala þu
Basilissa þine gebedu synd gefyllede þæt ealle þine mædenu of
middanearde gewitað ær ðan þe seo arlease ehtnys ofer eow becume,
þæt ge ne beon gewemmede þurh ða wodan ehteras.
 96. Hit wearð þa gefylled, swa swa him foresæde God,
þæt ealle ða femnan þe folgodon Basilissan gewytan of worulde to þam
wuldorfullan Hælende.
 99. And Basilissa siððan soðlice gelaðod gewat on
mægðhade of middanearde to Criste.
 101. And Iulianus mid blisse hi bebyrgde mid his munecum; And he
abad on life mid his leofan gebroðrum tihtende hi geornlice to ðam towerdan
gecampe.
 104. Ða com Martianus se manfulla cwællere into Antiochian
þære Egyptiscan byrig mid ormettre ehtnysse fram þam arleasan casere.
 107. He sette ða gebann þæt nan mann bicgan ne moste
oððe ænig þing syllan buton he onsægednysse geoffrode þam leasum
deofolgyldum and his drihten wiðsoce.
 110. Him wearð þa gesæd be ðam soðan geleafan þe
Iulianus heold mid his halgum gebroðrum, and sende to ðam heape het hi
gebugan to his deofolgyldum, þe læs þe hi fordemede wurdon.
 114. Ac Iulianus ne rohte þæs reðan þywrace, ne nan his
geferena forht næs on mode, ac wæron lustbære for þone leofan
drihten wita to þrowienne and eac wælhreowne deað.
 118. Þa gecyrde se ærendraca and þis sæde þam deman.
 119. Martianus þa het þone halgan Iulianum him to gelangian to
langsumum wytum, and het siððan forbernan ealle his gebroðra samod binnan
þam ylcan huse þe hi heora beda beeoden.
 123. Þa wearð se halga heap þam hælende geoffrod, and
þurh þæt hate fyr to heofonan rice becom.
 125. On ðere stowe beoð gehælede gehwilce untrume þurh
þæra martyra geearnunga þe on þære stowe ðrowodon.
 127. Hwæt ða Martianus se manfulla cwellere hæfde langsum
gewinn wið þone æðelan Iulianum, and cwæð þæt he geare wiste
his æðelborennysse.
 130. And ic þe forði tihte þæt ðu þam godum geoffrige
æfter þinre gebyrde, þæt hi þe blyðe beon.
 132. Iulianus him sæde, þu eart soðlice ablend mid þinre
yfelnysse and forþi me þus olæcst.
 134. Ge habbað manega godas and manega gydena, we soðlice
wurðian ænne soðne god.
 136. Eower godas synd agotene oððe agrafene, hu magon hi beon
gegladode þurh ænige bigencgas oþþe þam gemyltsian þe hi mid
gedwylde wurðiað?
 139. Þeos race is swiðe langsum fullice to gereccenne, ac we
hit sæcgað eow on þa scortostan wisan.
 141. Hwæt þa Martianus het his manfullan cwelleras þone
halgan beatan mid heardum saglum.
 143. Þa bærst sum sagol into anes beateres eagan, swa þæt
his eage wand ut mid þam slæge.
 145. Se man wæs þam deman þearle nydbehefe and cuð þam
casere and him eallum gecweme.
 146. Ða cwæð Martianus mid mycclum graman, swa micel is
þin drycræft þæt ðu þas dyntas naht ne gefretst, and þærto
eacan ablendst þone þe þe beaton sceolde.
 149. Iulianus þa cwæð to þam welhreowan þus, Clypiað
to eowrum godum and to eallum gydenum þæt hi nu gehælan þises
hæðenan eage, and gif hi ne magon, ic hine gehæle þurh Crist.
 153. Þa eoden þa hæðengyldan into heora temple, clypigende
hlude to ðam leasan gode.
 155. Ða andwerdan þa deofla of þam dædan anlicnyssum,
Gewitað fram us we synd wraðe geswæncte and mid fyre fornumene for
Iulianes intingan, æfre fram ðam dæge þe ge hine ærest
dræhton.
 159. Hu mage we blinde þone blindan gehælan?
 160. Þa cwæð Iulianus þe þæt eal wyste to Martiane
mid micelre blisse, Gang into þinum godum þe hi clypiað to him.
 163. Þa eode se ehtere into ðam temple, and geseah þa
anlicnyssa ealle tocwysede gyldena and sylfrena and sume of smyltinga, sume of
cristallan tobrytte mid ealle.
 167. Þa sæde Martianus þæt ða soðfæstan godes mid
geþylde forbæron þone bysmorfullan teonan, þæt hi swa Iulianum to
him gebigan mihton.
 170. He bæd swa þeah Iulianum þæt he his gebeot
gelæste, and þæs cnihtes eage þurh his Crist gehælde.
 172. Þa mærcode Iulianus þæs mannes eage mid Cristes
rodetacne and se cniht wearð gehæled, swylce his eage nære næfre
ær gederod.
 175. Ða clypode se cniht and cwæð to Martiane, Se god is to
gelyfanne þe ða Cristenan ongelyfað, and þine godas synd soðlice
deoflu.
 178. Martianus þa het hine beheafdian forðan þe he gelyfde on
þone lyfigendan God þe his eage onlihte and eac his heortan.
 181. He het eac geswencean mid swarum witum þone halgan Iulianum,
and het hine lædan geond ealle þa burh gebundene mid racenteagum.
 184. Martianus hæfde his sunu ær befæst to woruldlicre
lare and to uðwitegunge, on þære ylcan byrig þe se gebundene eode.
 187. His nama wæs Celsus and se geseah þone halgan, and hu
godes ænglas him mid flugon.
 189. Awearp þa his larboc and mid geleafan arn to þam halgan
were and his fet gesohte, cwæð þæt he wiðsoce þam sceandlicum
godum, and Crist andette mid ealre heortan.
 193. Ne mihte hine nan man of þam geleafan gebringan, ne fram
Iuliane þurh ænig þing ateon.
 195. Þa wærð Martianus and eac seo modor dreorige on mode,
and heora men ealle.
 197. And Martianus befran þone mæran Iulianum, hwi woldest
þu amyrran min ancennedan sunu þurh þinne drycræft, and to þinum
Criste geweman?
 200. Beheald ure sarnysse and urne sunu forlæt, and ic ðe
geþingie to urum kasere.
 202. Celsus se sunu sæde þam swicolan fæder þus, Ic
wiðsace þe fæder for þinum gedwylde, and ic gelyfa on Crist þe me
gecoren hæfð.
 205. Witna gif þu wylle mid wælhreowum tintregum þinne
agenre sunu for þinra goda bigencge.
 207. Gif þu nelle me ofslean, asend me to þam casere, þæt
ic þær deað þrowige for minum drihtne Criste.
 209. Þa halgan wurdon gebrohte on blindum cwearterne syððan
be Martianes hæse þær manna lic lagon, þe wæran ær acwealde on
ðam cwearterne gefyrn, þa weollon eall maðon and egeslice stuncon.
 213. Þa foresceawode Godes gifu þæt þær scean mycel
leoht and se stenc wearð awend to wynsumum bræðe, and eall se
unwynsumnyss him wearð to blysse.
 216. Þa cwædon þa cempan þe se cwellere gesette þam
halgum to weardmannum, þæra wæron twentig, Unrihtlic us bið, þæt
we æft gecyrron fram þysum beorhtan leohte to blindum þystrum, fram life
to deaðe, fram soðe to leasunga.
 221. Hi feollon þa ealle to Iulianes fotum, mid geleafan
herigende þæs Hælendes naman.
 223. Iulianus þa bæd mid onbryrdnysse his drihten, þæt he
foresceawode hu hi gefullode wurdon.
 225. Þær wæron binnan þære byrig seofan gebroðra
Cristena, þæs caseres cynnes, and heora fæder wæs Cristen, þam
alyfde se casere heora cristendom to healdenne butan ælcere ehtnysse, for
ðam arwurðan cynne.
 229. Hi hæfdon ænne mæssepreost swiðe mæres lifes,
Antonius gehaten, þe him mæssan gesang.
 231. Þas geneosode se Hælend, and het hi gan to þam
cwearterne mid heora mæssepreoste, þæt þa men wurdon gefullode.
 233. Hi eoden þa on niht and Godes ængel hi lædde and
þæt cweartern geopenade mid his handa hrepunge.
 235. Þa sædon þa gebroðra þæt se hælend hi asende
mid heora mæssepreostæ þa men to fullienne.
 237. Iulianus þa sona þæs þancode Gode, and wearð þa
gefullod se foresæda cnapa, and his fæder cempan on Cristes naman
endemes.
 240. Þis wæarð þa gecyd þam cwellere Martiane, þæt
þa seofan gebroðra butan ælcere ehtnysse woldan for Cristes naman on
þam cwearterne þrowian.
 243. Þa het se cwellere hi of þam cwearterne gelædan, and
axode hwi hi woldan butan ehtnysse þrowian.
 245. Þa cwæð se yldesta broðor to þam arleasan deman,
Andsæte bið þæt treow þe æfre grewð on leafum and næfre
nænne wæstm his scyppende ne bringð; swa synd we Cristene gif ure
cristendom ne bið acunnod.
 249. Þa het se cwellere hi to þam cwearterne gelædan, and
sende his gewrit to þam wælhreowan casere, Gehelp urum godum and hat to
þe gefeccan þisne dry Iulianum þe ure goda anlicnysse mid ealle tobrytte,
and minne sunu gebygde fram me to his Criste, and þa seofan cnihtas þe be
þinre leafa lyfedan buton ehtnysse on þyssere byrig for hyra mycclum
gebyrde.
 257. Þa asende se casere þisne cwide ongean, gif Iulianus
þurhwunað mid his geferum on þysum, nim fela tunnan and do hi þær on
innan, onæl hi siððan ealle oðrum mannum to bysne.
 261. And gif he þurh his drycræft þæt fyr adwescan
mæg, gewitna hi ealle loca hu þu wylle.
 263. Þa het Martianus þa godes menn gefeccan, and axode
Iulianum hweðer hi aht smeadon ymbe hyre agene þearfe on þære hwile
oðþæt.
 266. Iulianus sæde, ure geþanc is swa swa hit wæs; gif þu
ænig wite beþohtest, we synd gearwe to þam.
 268. Þa mid þyssere spræce bæron menn on ðære
stræt anes hæðenes mannes lic, and se heardheorta dema het beran þone
deadan to his domsetle.
 271. Cwæð þa to Iuliane, Eower Crist arærde þa deadan
to life, læt nu geswutelian gif he soð God sy, and ge þisne aræran.
 274. Þa andwyrde iulianus þam arleasan deman, Hwæt fremað
þam blindan seo beorhta sunbeam?
 276. Is swa þeah tima þæt Godes miht beo geswutelod.
 277. Iulianus ða hof to heofonum his eagan, biddende his drihten
þæt he þone deadan arærde.
 279. Þa æfter anre tida aras se deade and clypode ofer eall,
Eala hu andfæncge gebed, and hu clæne mægðhad is on þisum mæran
Iuliane.
 282. Eala hwider ic wæs gelæd and hwanon ic eom nu gebroht.
 283. Þa het Martianus mid his hospwordum þæt he ful sæde
his sið him eallum.
 285. Þa cwæþ se geeadcucoda, me coman to silhearwan atelices
hiwes swa heage swa entes, mid byrnendum eagum and egeslicum toðum.
 288. Heora earmes wæron swylce ormæte beames, heora clawa
scearpe, and hi sylfa unmildheorta.
 290. Þas þyllice me tugon to þære sweartan helle.
 291. Ða mid þam þe Iulianus his drihten gebæd þæt he
me eft arærde, þa unrotsodon helware and of godes þrymsetle wearð
þus geclypod, Beo se man ongean gelæd for minum leofan Iuliane, nelle ic
hine geunrotian on ænigum þincge.
 296. Þa coman twegen englas and me of ðam deoflum genamon and
me gebrohtan to life, þæt ic nu on God gelyfe, æfter minum deaðe,
þone þe ic ær wiðsoc.
 299. Þa wearð Martianus mycclum gedrefed, and het hi ealle
gebringan binnan þam cwearterne eft, and het gearcian ða tunnan to heora
bærnette, swa swa se kasere het þurh his ærendgewrit.
 303. Þa wearð se edcucode man betwux þysum gefvllod binnan
þam cwearterne and gebad mid þam Cristenum, oð þæt Martianus hi to
þam martyrdome gefette.
 306. Hi wurdon þa gebrohte gebundene on racenteagum ealle to
þam tunnum and to þære ontendnysse.
 308. Þa cwæð Martianus mid mycelre angsumnysse to þam
halgum werum and to his agenum suna, eala hwilc anwilnys and geortruwad wylla,
þurh ða þeos fægre geogað nu forwurðan sceall.
 312. Eala þu Iuliane, þe awendest minne sunu swa þæt he
min ne ræcð ne eac þære meder.
 314. Þa com seo modor mid mycelre sarnysse and ealle hyre
hyredmen to þære heofunga, and manega oðre menn to þære mycclan
wæfersyne.
 317. Þa cwæð þæs deman sunu to his dreorigan fæder,
Ne þurfe ge us bemænan ne urne siþ bewepan, bewepaþ eow sylfe, we
siðiaþ to heofonum.
 320. We farað ðurh þæt fyr unforhte þurh God, and we
ansunde becumað eft to eowrum gesihþum.
 322. Þonne þu me eft gesihst gesundne of þam fyre, geþafa
þæt min modor me gespræcan, and sume þreo niht on minum ræde
beon.
 325. Ic wene þæt þu ne forleosa naðor ne hi ne me.
 326. Þa wearð seo modor on mode geblissod, and se fæder
cwæð þæt he þæs cnapan willan wolde gefremman, gif he of þam
fyre come.
 329. Þa het se dema his gingran þis don, and eode mid his wife
aweg to his huse, for þan þe he ne mihte geseon hu his sunu forburne.
 332. Þa het se undergerefa hi ealle gebringan into ðam tunnum
and ontendan hi mid acuman, and mid wuda belecgan, swa þæt se lig astah ma
þone ðryttig fæðma on þæs folces gesihþe, oðþæt þæt
ad wæs forburnen, and ealle þa tunnan.
 337. Ða stodan þa halgan hale of þam fyre glitiniende swa swa
gold, þus herigende God, <foreign>Transiuimus per ignem et aquam, et eduxisti nos in
refrigerium</foreign> We ferdon þurh fyr and wæter, and þu us læddest on
celincge.
 341. Þis geaxode se dema, and þyder efste mid his wife, and
æfter langsumre spræce let þa modor to þam suna on synderlicre
clysincge, þæt heo þone sunu gebigde.
 344. Þa gebædon þa halgan binnan þam cwearterne for
þæt hæðene wif, þæt se hælend hire gemiltsode.
 346. Ða wearð þær eorðstyrung, and eall seo stow byfode,
and þær scean mycel leoht and mære bræð þær stanc, swa
þæt þæt wif wundrode þæs wynsuman bræþes, and cwæð
þæt heo næfre ær naht swilces ne gestunce.
 350. Þa gelyfde heo sona on þone lifigendan God, and wearð
gefullod æt þam foresædan preoste, and fullice gecyrred to ðam
soðan geleafan.
 353. Þa geaxode se dema þis þus gedon, and het hi ealle
gelædan to his laðan andweardnysse, and cwæð to his suna Celse mid
graman, Bæde þu forþi þinre modor spræce, þæt þu hi
gebigdest to þinum bigenge fram me.
 358. Se cnapa þancode gode, þe hi swa gebigde to his soðan
geleafan, þæt heo ne losode mid him.
 360. Þa het Martianus þæt man hi gelæhte, ac hi wurdon
ablende þe þæt bebod begunnon.
 362. Æfter þisum het se heardheorta dema beheafdian þa
cempan þe on Crist gelyfdan, and þa seofon gebroðra he het ealle
forbernan, and heold gyt þa feower mid þam foresædan wife, wolde hi
gelædan to his leofestan godum þe him to lafe wæron þa ða oðre
losodon, þæt hi huru þam godum heora lac geoffrodon.
 369. He het þa gedæftan þæt deofles templ, and þa
halgan coman þider on bendum, and ealle þa hæðengildan þe þæs
huses gimdon coman to þam temple, togeanes þam Cristenum.
 373. Þa bed Iulianus gebigedum cneowum, mid his geferum, þone
heofonlican God, þæt he his mihte geswutelode, mannum to geleafan and
þæt templ towurpe mid his awyrigedum godum.
 377. Æfter þære bene tobærst seo eorðe, and þæt
templ asanc mid eallum his sacerdum, and fela þære hæðenra forferdon
samod.
 380. Þa cwæð Iulianus to þam cwellere þus, Hwær is nu
seo fægernys þines gefrætowodan temple?
 382. Hwær synd þa anlicnyssa þe þu onwuldrodest?
 383. Swa swa hi besuncon on ðone sweartan grund, swa sceole ge
hæðene on helle grund besincan, þær bið æfre ece fyr and
undeadlic wyrm, þe eowre lichaman cywð and ge þeah ne sweltað, ac bið
æfre se lichama geedniwod to ðam witum.
 388. Þær ge biddað mildsunga, ac eow biþ forwyrned.
 389. Git þa Martianus for his manfulnysse nolde on God gelyfan,
ac wearð mid graman afylled, and cwæð þæt he wolde wrecan his
godas.
 392. Het þa bewindan heora handa and fet mid gesmyredum flexe and
fyr underbetan.
 394. Þa barn þæt fyr and þa bendas samod and þære
halgena lichaman belifon ungederode.
 396. Þa wolde se manfulla hi mislice getintregian, ac God hi
ahredde fram þam reðum witum, and sume eac ablende of þam bysmorfullum
þenum.
 399. Þa geseah se arleasa aidlian his smeagunge, and wolde
þagyt cunnian anes cynnes wite, þurh reþe deor, þa þa his reðnyss
ne mihte þurh manna dæda gedon swa he wolde.
 403. He het þa gelædan leon and beran, manega and mycele, to
þam halgum martyrum.
 405. Ac þa reðan deor ne dorston hi reppan, ac bigdon heora
heafda to ðære halgena fotum, and heora liða liccodon mid liðra
tungan.
 408. Þa het Martianus his manfullan cwelleras þa halgan
beheafdian, and hi þæs fægnodon, þanciende Gode ealra his godnyssa.
 411. Iulianus þa and se geonga cniht Martianes sunu, and his
modor samod, Antonius se preost, and se geedcucode man, wurdon tosomne
ofslagene for Criste, and ferdon mid wuldre to þam welwillendan Hælende,
and to heora geferum þe him forestopon, þæt is Basilissa, mid hyre
beorhtum mædenum, and se halga heap þe on ðam huse forbarn, and þa
twentig weardmenn þe se wælhreowa beheafdode, and þa seofan gebroðra
þe he forbernan het.
 421. And hi ealle nu mid Gode on ecnysse blyssiað.
 422. Hit gelamp þa sona swa hi ofslagene wæron þæt mycel
liget com ofer þa manfullan hæðenan, and swiðlic eorðstyrung and
egeslic þunor, swa þæt þæra manfulra mycel dæl forwearð, and
nan stow ne ætstod mid þam stænenum godum, ne nan hæðengyld se
hagol ne belæfde.
 428. Þa fleah Martianus for nean adyd, and he wearð fornumen
æfter feawum dagum, swa þæt wurmas crupon cuce of his lice, and se
arleasa gewat mid wite to helle.
 432. Þæra halgan lic þurh geleaffulle menn wurdon gebyrigde
sona mid blisse binnan Godes cyrcan.
 434. Sy him a wuldor on ecere worulde, we cweþað, AMEN.

END_TEXT
START_TEXT

ÆLS (Sebastian)
B1.3.6.
Saint Sebastian: Skeat 1881-1900, I, 116-46.



 1. <foreign>XIII KALENDAS FEBRUARII</foreign>.
 1. <foreign>PASSIO SANCTI SEBASTIANI MARTYRIS</foreign>.
 1. SEBASTIANUS HATTE SUM HALIG GODES ðEGN se wæs lange on lare
on Mediolana byrig, and wearð on Criste gefullod mid fullum geleafan.
 4. He wæs swiðe snotor wer and soðfæst on spræce,
rihtwis on dome and on ræde foregleaw, getreowe on neode and strang
foreþingere, on godnysse scinende and on eallum þeawum arwurðful.
 8. Dæghwamlice he gefylde his drihtnes þenunge geornlice, ac
he bediglode swa þeah his dæda þam casere Dioclitiane se wæs deofles
biggencga.
 11. He lufode swa þeah ðone halgan wær, nyste þæt he
gelyfde on þone lifigendan God.
 13. He gesette hine to ealdre ofer an werod, and het hine symble
beon ætforan his gesihðe.
 15. And ealle þa hyredmenn hine hæfdon for fæder and mid
lufe wurðodon, forðon þe God hine lufode.
 17. He folgode þam kasere uncuð him swa þeah, na swylce he ne
dorste for his drihtne ðrowian, ac he wolde gehyrtan ða þe se hæðena
casere dæghwamlice acwealde for Cristes geleafan.
 21. Þa geseah Sebastianus hu sume þa Cristenan woldon awacian
for ðam ormætum witum, and gehyrte heora mod to þæs Hælendes
geleafan, and þa Gode gebrohte þe se deofol ætbredan wolde.
 25. Þa wæron twegen gebroðra æþelborene for worulde,
Marcus and Marcellianus, mycclum geswencte on bendum and on swingelum for ðam
soþan geleafan.
 28. Hi sceoldon þa underhnigan nacodum swurde, ac heora frynd
abædon fyrst æt þam gerefan ðrittigra nihta þæt hi hi gebigdon
to ðam hæðengylde þe hi sylfe wurðodon.
 32. Þa betæhte Chromatius se heahgerefa þa cnihtas sumum
þegne to gehealdenne se hatte Nicostratus.
 34. Tranquillinus hatte þyssera halgena fæder, and heora modor
wæs Martia gecyged, hæðena þa gyt, and hi þyder comon mid mycelre
sarnyssa þær heora suna wæron gehæfte, and mid mycclum heofungum
heora geleafan woldon awendan and þa wita gestillan.
 40. Þær comon eac heora magas and mid manegum tihtingum
þæra cnihta mod fram Cristes geleafan woldon awecgan, swylce hi wislice
dydon.
 43. Heora wif eac bæron heora bearn him on handum, and axodon
mid wope hwi hi swa wælhreowlice dydon, þæt hi freonda ne rohton, ne
fæder oððe meder, and heora wif awurpon and wiðsocon heora bearn, and
heora swuran gearcodon sylfwylles to slege.
 48. Hwæt ða la ongunnon þa godes cempan hnexian and heora
mod awendon to hyre maga sarnysse.
 50. Ða geseah sona Sebastianus þæt, hu þa godes cempan
ongunnon hnexian for þam mycclan gewynne, and wearð him þa tomiddes and
cwæð to þam cnihtum mid cenum geleafan, Eala ge godes cempan, ge becomon
to sige, and nu ge awurpað eowerne cynehelm for þam earmlican swæsnyssum
þissera heofiendra.
 57. Ne awurpe ge ic bidde eowerne beorhtan sige for wifa
swæsnyssum oððe for cyldra tearum.
 59. Arærað eower sigebecn fram eorðlicum gewilnungum, and
onginnað eower gefeoht ongean ða ungesewenlican fynd.
 61. Þas þe her nu wepað woldon mid eow blissian, gif hi geare
wiston þæt þæt ge nu witon; hi wenað to soþum þæt þis lif
ana sy, and ne cunnon þæt oðer þe æfre endeleas bið.
 65. Þis lif is swa swicol þæt hit symble bepæcð þa
ðe hit swiþost lufiaþ and geleafan him to habbað.
 67. Ðises lifes gewilnung gelæt þa unstæððian to
manegum leahtrum and to mislicum frecednyssum.
 69. He cwæð þa to þam magum ðe þa martyras mistihton,
Gif nu þas gebroðra be eowrum benum gebugað fram heora Hælende to
eowrum hæðenscype, ðonne beoð hi mid eow on sceortere blysse, and beon
siððan ascyrede, swa þæt ge hi næfre ne geseoð buton on reðum
witum on þam widgyllan fyre, þær dracon and næddran mid deofollicum
toðum þæra hæðenra breost biterlice ceowað.
 77. Þær is wop and wanung and þæs ne wurð nan ende.
 78. Geþafiað ic bidde þisum gebroþrum nu, þæt hi þas
witu forbugan and beo ge embe þæt ylce.
 80. Lætað hi nu faran to ðam forestihtan kynehelme, and ne
beo ge ofdrædde; ne beoð hi fram eow ascyrede, ac hi farað to heofonum
to Hælende Criste, and rodorlice wununga witodlice underfoð, on þam ge
sylfa moton mid him æfre wunian, ælces yfeles orsorge on ecere blysse.
 86. Æfter þissere lare and oðrum langsumum spræcum, com
leoht of heofonum to ðam halgan wære, and mid þam leohte æteowde an
engel wið hine.
 89. Þa wurdon hi ealle þurh þæt wundor ablicgede.
 90. And þæs þægnes gebedda ðe þa gebroþra heold,
wæs for six gearum for swiðlicre untrumnysse hire spræce benæmed,
and heo hnah adune to Sebastianes fotum mid fullum geleafan.
 94. Þa cwæð Sebastianus, gif ic soð Godes þeow eom, and
gif þæt is soð þæt ic eow sæde, geopenie þonne se ælmihtiga
hælend þises wifes muð, þæt heo mæge spræcan, seðe
Zacharian muð his mæran witegan mid witegunge geopenade þa ða he awrat
Iohannes.
 100. Þa spræc þæt dumbe wif, hire nama wæs Zoe, and
cwæð þæt heo gesawe þone scinendan æncgel cumende of heofenum to
þam halgan wære, and heold ane boc ætforan his eagum, and be þære
bec sæde Sebastianus þa lare.
 105. Þa cwæð Zoe to Sebastiane eft, Eadige synd þa þe
þinum wordum gelyfað, and þa beoð awyrigde þe þises twyniað.
 108. Swa swa dægred todræfð þa dimlican þystra, and
manna eagan onlyht þe blinde wæron on niht, swa adræfde þin lar þa
geleafleaste fram me, and minne muð geopenode and min mod onlihte.
 112. Hwæt ða Nicostratus wearð swiðe afyrht, þa ða he
þæt wundor geseah on his wife gedon, and feol adune sona to Sebastianes
fotum, biddende forgifennysse þæt he þa broðra heold, and unband heora
handa and bæd þæt hi awæg eoden, ac hi þurhwunodon swa þeah on
þam gewinne oð deað.
 118. Þa ongunnon heora magas mycclum behreowsian þæt hi
æfre þa martyras mislæran woldon, and gelyfdon þa ealle endemes on
Crist.
 121. Þa het Sebastianus þone hæðenan þegn þæt he
þa hæftlingas þe he heold on þam cwearterne gebrohte to his spræce,
wolde hi gebigan to Criste.
 124. Ferde þa siððan and gefette ænne mæssepreost,
Policarpus gehaten, halig wær and snotor, þæt he þa nigehwyrfedan mid
fulluhte aþwoge.
 127. Þa wearð gefullod se foresæda Nicostratus, mid his wife
Zoe and þrym and ðrittigum mannum þe him ær folgodon, and mid him
gefullode wæron.
 130. Æfter þisum wearð gefullod þæra martyra fæder
Tranquillinus mid blysse, and his gebedda Martia, mid heora hiwum, and heora
suna wifum; æfter þysum þa hæftlingas þe Sebastianus het lædan
of þam hæftum ealles sixtyne.
 135. Ðæra martyra fæder Marcellianes and Marces wæs
endlyfan gear ær his fulluhte geuntrumed þurh þa mycclan fotadle and
nahte his fæðes geweald, ne furðon ne mihte his mete him aræcan, for
þam ægeslican wearrum þe on his limum weoxon; ac sona swa he andette mid
ealre heortan þa halgan þrynnysse on þam fulluhtbaðe, þa wearð he
gehæled fram eallum his sarnyssum, and herede þone Hælend þe him his
hæle forgeaf.
 144. Þær wæron eac untrume oðre twægen cnapan, oðer
wæs wæterseoc, oðer eall on wundum; ac hi wurdon gehælede fram heora
untrumnysse mid þam þe se mæssepreost hi mid þam fulluhte aþwoh.
 148. Hi wurdon þa ealle þurh þa wundra onbryrde, and on godes
herungum hi sylfe gebysgodon, and gearcodon heora mod to ðam martyrdome,
caflice to campienne for Cristes geleafan.
 152. Hwæt þa Chromatius se mihtiga gerefa, þe romana byrig
under þam casere geweold, het Tranquillinum þæt he him to come, wolde
witan æt him hwæt his suna hræddon binnan þam ðrittigum nihtum
þe he him let fyrste; hwæðer hi gebugan woldon to ðam bysmorfullum
godum, oððe þurhwunian on ðam witum for Criste.
 159. He com ða gehaten to þam heahgerefan, and eac ne bediglode
þæt he on Drihten gelyfde.
 161. Þa cwæð se heahgerefa, þe þa git hæðen wæs,
and eall swa yfele getucod swa Tranquillinus wær ær, Me þincþ
þæt þu bæde þinum bearnum fyrstes to þi þæt þu gelyfdest
heora leasum gedwyldum.
 165. Þa cwæð Tranquillinus to Chromatie þus, þa godas
þe ge wurðiað wæron arlease menn, yfele geborene and bysmorfulle on
life, mid facne afyllede and forðferdon earmlice.
 169. Cwyst þu la þæt nære nan lyfigende God ær þan
ðe Saturnus his suna abite, and heora flæsc æte on þam Iglande
Creta.
 172. Eft his sunu Iouis, þe ge wurðiað for God, se wolde
acwellan his unclænan fæder þe abat his gebroðra þa hi geborene
wæron, se Iouis wæs afylled mid fulre galnysse, and nam his agene
swystor, to his fulum synscype, swa swa ge rædað on eowrum gerecednyssum.
 178. La hu ne dwælast ðu, þe on þysum gedwylde gelyfst,
and þas arleasan menn arwurðast for godas.
 180. Þu forlætst þone ælmihtigan God þe eardað on
heofonum, and cwæðst to þam stane, ðu eart min god.
 182. Þa gewende Tranquillinus awæg æfter þysum.
 183. Ac se heahgerefa het hine gefeccan dearnunga on niht and him
digellice bead anne gyldene wecg wið þam þe he him tæhte þone
mæran læcecræft þe hine swa mihtelice gehealde.
 187. Þa cwæð Tranquillinus þæt mann Cristes gife ne
moste syllan wið sceattum oþþe swa gebicgan, ac gelyf on þone hælend
and þu bist swa hal swa ic.
 190. Chromatius þa bæd þæt he him gebrohte ðone mann
þe hine gefullode and fram þære coðe gehælde.
 192. Tranquillinus ða eode to ðam arwurðan preoste, sæde
hu hi spræcon, and hine sona gelædde to þam heahgerefan.
 194. And he cwæð him to, þeah þe þæs kaseres ehtnys
þa Cristenan gedrecce, þeah for minre hæle ic sylle eow healfne dæl
ealra minre æhta, gif ge mine atelican lima þurh ænig þing gehælen
magon fram þysum heardum wearrum.
 199. Þa hloh Policarpus and cwæð to þam untruman, Crist
mæg þine nytennysse þurh his miltsunge onlihtan, and eaðelice
æteowian þæt he is þin edstaþeligend.
 202. Se ðe sceattas underfehð and sylð Godes gife, se
fordeð his sawle and se seoca ne bið gehæled.
 204. Ac gelyf on þone Hælend and læt þe fullian, and þu
bist swa gesund swa þæs Tranquillinus.
 206. Þa bead Policarpus him þreora daga fæsten, and þis
sona sæde Sebastiane.
 208. Hi ða begen bædon binnon þam fyrste God, þæt he
his geleafan geswutelode þam seocan to hæle.
 210. Coman him siððan to and hine swæslice gretton.
 211. Þa cwæð Sebastianus betwux oðrum spræcon, ne
scealt þu for þinre hælðe anre to ðam Hælende gebugan, ne for
ðinum lichaman anum þe lætan fullian, ac swiðor for hihte þære
ecan hælðe, and for þam ece life ðu scealt gelyfan on God.
 216. Do þin mod hluttor þæt þu leornian mæge þurh
soðfæst gescead hwa þin scyppend sy; ne miht þu elles habban þa
hæle þe þu secst.
 219. Chromatius þa cwæð, sume Cristene synd to þam
bilewite menn þæt ðu ne miht afindan of anum þusende anne þe mæge
þe eawfæstlice spræce sprecan oððe leornian.
 223. Hu mihton þas becuman to Cristes geleafan?
 224. Sebastianus cwæð, Crist geceas fram frymðe hyrdas and
yrðlingas and anfealde fisceras, and hi siððan gelærde and to lareowum
gesette.
 227. Þu wurðast manega godas and manega gydenan; butan þu hi
awurpe ealle fram þinre heortan, and þone soðan God þe ðe gesceop
oncnæwst, ne miht ðu hæle habban ne þæt heofonlice lif.
 231. Ac læt us nu secan þine sceandlican godas, and tobrecon
þa stænenan and forbernan þa treowenan, amyltan þa sylfrenan and eac
swilce ða gyldenan, dælan siððan wædligum þa amoltenan
wæcgas.
 235. Chromatius cwæð, ne cume ge to þam teonan, ac ic
bebeode minum þeowum þæt hi hi ealle tobryton.
 237. Sebastianus cwæð, hi ne cunnon ðone geleafan, ne eac hi
gebletsian, and bið se deofol geare hu he him derige for sumum dyrnum gylte,
and cwæðaþ þa hæðenan þæt hi wurdon gehynde forþan þe hi
þa anlicnyssa æfre tobrecan dorston.
 242. Þa þe habbað geleafan and leornodon to campienne ongean
þone swicolan feond unforhte þurh God, and habbað Cristes byrnan, hi
magon tobrecan ða godas.
 245. Chromatius ða cwæð to þam cenum Godes þegnum,
gewurðe Godes willa and eower eac æt þysum.
 247. Hi þa sona begen begyrndon hi caflice, and to Gode
gebædon, and tobræcon ða anlicnyssa ma þone twa hund, micclum Gode
þanciende.
 250. Chromatius hæfde behydd on his digolnysse an wurðlic
weorc on mechanisc geweorc, of glæse and of golde and of glitiniendum
cristallan.
 253. Se cræft sceolde wissian gewisslice be steorrum hwæt
gehwilcum menn gelumpe on his lifes endebyrdnysse, ac hit wæs swa gehiwod
æfter hæðenum gedwylde.
 256. Þa com Sebastianus and se sacerd Policarpus æft to
Chromatie, and gemetton hine untrumne, and cwædon þæt he sum þing
hæfde untobrocen, þe his hæle hremde þurh reðe wiglunga.
 260. He cwæð þa, ic hæbbe on minum hordcleofan an
wundorlic weorc me to gewissunge, æfter steorrena gesetnyssum swa swa hi
standað on heofonum.
 263. On þam cræfte aspende Tranquillinus min fæder of
readum golde anum ma þonne twa hund punda.
 265. Þa cwæð Sebastianus, se gesæliga martyr, Gif þu
þisne cræft healst þu bist þe sylf unhal.
 267. Chromatius cwæð, hwæt derað þis ænigum?
 268. Ne we hit ne wurðiað mid gewunelicum offrungum, ac hit
gewissað us þurh wisne lareowdom, to gearlicum tidum and tunglena
ymbrynum.
 271. Policarpus sæde þis we forseoð, on þam is
soðfestnysse gelicnys, ac hit is leas swa þeah.
 273. Sebastianus cwæþ, þis is swutol gedwyld and leas
ydelnyss, swa swa we leornodon æt Criste.
 275. Manega menn adrincað on anum dæge togædere, þe on
mislicum tidum to middanearde comon.
 277. Oft on anum gefeohte feallað for wel manige, þe under anum
tungle næron ær akennede.
 279. Eft on anre tide twa mædencild cumað, and bið þæt
an sydefull and þæt oðer sceandlic.
 281. Nis þæt clæne herigendlic ne þæt gale tallic gif
him steorran forgefon þæt hi swa lyfedon.
 283. Forði synd laga gesætte þæt menn rihtlice libban,
and þæt þa rihtwisan beon geherode and þa unrihtwisan gehynde.
 285. Þa wundrode Chromatius heora wisera worda and cwæð, se
is soð God, þe swa gesceadwise biggengan hæfð.
 287. He geþafode ða þæt hi þæt weorc towurpon.
 288. Ac his sunu Tiburtius sona mid gebeote cwæþ þæt he
nolde nates hwon geþafian, þæt man swa deorwurðne cræft æfre
tocwysan sceolde, butan man þa halgan wurpe on twægen hate ofnas, gif his
fæder nære gehæled æfter þære bræce.
 293. Þa forbead se fæder þone frecenfullan cwyde.
 294. Ac þa halgan tihton þæt man þa ofnas ontende, and
gebædon hi to Gode, and tobræcon þæt weorc.
 296. Hwæt þa færlice com fæger Godes engel and cwæð
to Chromatiæ, Crist me asende to þe, on þone þe ðu gelyfst, þæt
þine lima beon gehælede.
 299. Æfter þysum worde he wearð eall gehæled, and arn to
þam engle, wolde his fet gecyssan.
 301. Se engel him cwæð to, Ne cys þu mine fet, ne þu me ne
hrepa, forðan þe þu ne eart gyt gefullod.
 303. Þa þa se sunu þæt geseah, þa gesohte he þæs
preostes fet, and se fæder feoll to Sebastianus fotum, bægen clypigende,
Crist is soð God, and ælmihtig Godes sunu, þe git þegnas Gode
bodiað.
 307. Þa wearð gefullod fæder and sunu mid heora innhyrede,
and heora æhta mannum, ægðres hades menn, ma þonne an ðusend.
 310. Þa cwæð Chromatius, se Cristena þegn, þæt he
eallum gemiltsode þe him æfre abulgon, and þam eallum forgeafe þe him
aht sceoldon, and gif he hwæne berypte, þæt he him þæt forgulde.
 314. He freode ealle his menn and him feoh dælde, and cwæð
ðæt he wið soce þam gewæsum lustum þissere worulde, þe is
gewitendlic.
 316. His sunu Tiburtius, se snotera cniht cwæð, Ic awende
minne willan fram eallum woruldþingum to gastlicum weorcum, nu ic Godes mann
eom, an of þam getele, þe þæt ece lif underfoð.
 321. On þam dagum wæs sum wis papa on Rome, Gaius gehaten
haliges lifes mann.
 323. Wið þone rædde Chromatius and be his ræde underfeng
ealle þa Cristenan into his cafertune, and him biglyfan foresceawode, for
þære swiðlican ehtnysse þe ða niwan asprang æfter Carines slege.
 327. Þam casere næs þa gyt cuð þæt Chromatius Cristen
wæs, and he begeat ða leafe þæt he of þam lande moste.
 329. Þa bebead se papa þam preoste Policarpe þæt he
gewende of Rome mid þam rumgyfolan þegne, and clypode to ðam Cristenum
þe mid Chromatiæ wæron, Ure hælend lyfde þæt mann his life
gebeorge.
 333. Fara nu se þe wille forð mid Chromatie, and wunige se þe
wille mid me on þyssere byrig.
 335. Þa bæd Tiburtius þæt he beon moste mid þam papan,
cwæð þæt him wynsum wære þæt he wurde ofslagan, gif he mihte
þusend siðon for ðam soðan geleafan, and þæt ece lif geearnian
þe nænne ende næfð.
 339. Þa belaf Sebastianus on þære byrig mid þam papan, and
se geonga Tiburtius and þa twægen gebroðra, Marcus and Marcellianus, mid
heora fæder Tranquilline, Nicostratus mid his breðer and his gebeddan Zoe,
Uictorinus mid his breðer and his broðor suna.
 344. Þas belifon on Rome on þære reðan ehtnysse, and þa
oþre ealle endemes ferdon awæg, mid Chromatie, swa swa him Crist
gewissode.
 347. Þa gehadode se papa Tranquillinum to preoste, his twægen
suna to diaconum, and þa oðre to subdiaconum.
 349. Sebastianum he gesette him eallum to mundboran.
 350. Hi wurdon ða gebysgode on heora gebedum ealle, dæges and
nihtes heora drihten herigende, biddende mid wope þæt hi wurðe wæron
for Criste to þrowigenne and becuman to his halgum.
 354. Hi gehældon untrume mid halgum gebedum, and blinde onlihton
þurh heora geleafan, and of wodum mannum þa awyrigedon deoflu afligdon.
 357. Tiburtius gemette ænne mann afeallene, þæt he his
heafod tobræc and eac his ban tocwysde.
 359. Þa sang he him ofer <foreign>Pater Noster</foreign> and Credan, and se mann
sona gesundful aras, and beah to fulluhte mid his fæder and meder.
 362. Æfter þysum wearð gelæht seo eadige Zoe, and for
Criste acweald and becom to his halgum.
 364. Þa oðre wurdon eac ealle gemartyrode.
 365. Tranquillinus wearð oftorfod mid stanum.
 366. Nicostratus se æðela wearð æft gelæht, mid feower
his geferum, and toforan þam deman gebroht, Fabianus gehaten, þe feng to
þære scire æfter chromatie, se wæs ðam cristenan onwerd.
 370. He axode þone casere hu he embe hi sceolde, ða het se
arleasa hi ealle fif pinian.
 372. Fabianus þa se feondlica dema þa ðe he ne mihte þa
menn gebigan fram Criste þurh þa reðan wita, þa het he hi wurpan ut on
sæ.
 375. Æfter þysum wearð gelæht se geleaffulla Tiburtius.
 376. Þa het Fabianus þæt he þam fulan Ioue recels
geoffrode oððe eode him sylf ofer byrnende gleda mid his barum fotum.
 379. Hwæt ða Tiburtius bealdlice eode ofer ða byrnendan
gleda, unforbærnedum fotum, and cwæð þæt him þuhte swylce he
eode ofer blostman.
 382. Fabianus þa, þæs feondes þen, het beheafdian þone
halgan Tiburtium, and siððan acwealde þone halgan Castolum, þe hæfde
geinnod ealle þas halgan.
 386. He gehæfte eft siððan Tranquillines suna, Marcellianus
and Marcus on anum micclum stocce, and mid isenum pilum heora ilas
gefæstnode, and cwæð þæt hi sceoldon swa standan on þam pilum
oðþæt hi geoffrodon heora lac þam godum.
 391. Hi sungon þa sona þisne sealm him betwynan, <foreign>Ecce quam
bonum et quam iocundum habitare fratres in unum, et cetera</foreign>.
 393. Eala hu mycel god is and hwylc wynsumnys ðær ðær
gebroðru beoð on annysse.
 395. Þa cwæð se gerefa þe him swa reðe wæs, Eala ge
ungesæligan and soðlice earmingas, alecgað eowre gewitleaste and
alysað eow fram witum.
 398. Þa gebroðra cwædon þæt hi on Cristes lufe þa
wæron gefæstnode mid fulre blysse, and on swilcum estum ær næron on
life, wiscton þæt hi moston swa wunian oð ende.
 402. Hi stodon þa stille on þam stocce gefæstnode ofer
dæg and ofer niht heora drihten herigende.
 404. Þa het Fabianus mid fullum graman þæt hi man begen
ofstunge þær ðær hi on gebedum stodon, and hi swa mid wuldre gewendon
to Criste.
 407. Hwæt þa Fabianus mid facne gewregde þone æðelan
Sebastianum to ðam arleasan casere Dioclitiane þe on ðam dagum wæs.
 410. Þa het se kasere hine gefæccan hraðe, and cwæð him
sona to mid swicolum geþance, Ic hæfde þe mid þam fyrmestan þe minum
hyrede folgodon, and þu lutodest oð þis on þam laðum Cristendome,
þam godum to teonan and me to unþearfe.
 415. Sebastianus cwæð, Crist ic wurðode symle, and for ðe
þingode and for þinum folce, Ic me gebidde to ðam Gode þe bið
eardigende on heofonum mid healicum mægenþrymme.
 419. Wod bið se ðe bit æt blindum stanum ænigne fultum on
his frecednyssum.
 421. Þa wearð Dioclitianus deoflice gram and het hine lædan
on heardum bendum ut to anum felda and hine þær gefæstnian and hentan
his mid flanum oð þæt he his feorh ageafe.
 425. Þa læddan þa cempan þone Cristes þegn, and setton
hine to myrcelse swa swa se manfulla het, and heora flan him on afæstnodon
foran and hindan, swa þicce on ælce healfe hwylce iles byrsta, and
forleton hine swa licgan for deadne.
 430. Þa com sum wudewe, þe wæs anes martyres laf, on
þære ylcan nihte, þær he læg forwundod, wolde his lic bebyrigan
and gemette hine libbendne.
 433. Heo lædde hine þa to hire huse cucenne, and binnan feawum
dagum hine fullice gehælde.
 435. Þa coman þa Cristenan and ðone cempan tihton þæt he
faran sceolde feor fram ðære byrig.
 437. Ac Sebastianus gebæd hine to Gode, astah þa up to
þære stægre þe stod wið þæs caseres botl, and þa ða se
casere com clypode him þus to, Eowre hæðengyldan þe healdað eowre
templa cwyðaþ fela leasunga eow be þam Cristenan, secgað þæt hi
syndon swutollice wiðer winnan eowrum cynedome and eac eowrum folce, ac eower
kynedom godað þurh heora godan geearnunga, forþan þe hi gebiddað for
Romaniscre leode and for eowrum anwealde unablinnendlice.
 447. Þa beseah Dioclitianus, se deofollica cwellere, to ðam
halgan were þe ðær swa heage stod, and cwæð orgællice, ne eart
þu la Sebastianus þone ðe ic gefyrn het mid flanum acwellan?
 451. Sebastianus cwæð, Crist me aræde æft to þi
þæt ic cyðe eow ætforan eallum folce eower unrihtwisan ehtnysse ofer
ða Cristenan.
 454. Þa het se casere þone godes cempan mid saglum ofbeatan
binnan his agenre byrig.
 456. Þa dydon þa cwelleras swa swa se casere het, and on niht
behyddon his halgan lichaman on anum adelseaðe, secgende him betwynan
þæt huru ða Cristenan ne becuman to his lice, and him to martyre macion
siððan.
 461. Þa æteowde Sebastianus on swæfne anre wudewan, Lucina
geciged, swiðe æwfæst man, and sæde hwær his lichama læg on
þam adelan, het hi faran to and hine ferian þanon, to catacumbas, þær
Cristes apostolas, Petrus and Pavlvs ærest bebyrgede wæron, and lecgan
his lic æt heora fotlæstum.
 468. Lucina þa ferde to ðam foreseadan seaðe on middere nihte
mid hire mannum, and his lic funde and ferede mid wurðmynte to þære
ylcan stowe þe he sylf bebead, and mid geornfulnysse hine þær bebyrigde,
þam ælmihtigan to wuldre se þe gewylt ealle þing, rixiende a on
ecnysse, eces wuldres cyning.

END_TEXT
START_TEXT

ÆLS (Maur)
B1.3.7.
Saint Maur: Skeat 1881-1900, I, 148-68.



 1. <foreign>XUIII KALENDAS FEBRUARII NATALE SANCTI MAURI ABBATIS</foreign>.
 1. MAURUS WÆS GEHATEN SUM SWYÞE HALIG abbod, se wæs to lare
befæst sona fram iugoðe þam halgan Benedicte, þeah þe he
æþelboren wære.
 4. He þeah wel on lare and wæs swiðe gehyrsum þam halgan
Benedicte on eallum his hæsum, and on eallum godnyssum Gode ælmihtigon
þeowde, and eac his gebroðrum gode bysne sealde mid haligre drohtnunge, and
he forþy dyre wæs his lareowe Benedicte þe he geblissode mid weorcum.
 10. Hwilon ær we sædon on sumere oðre stowe hu se ylca
Maurus, þurh godes mihte eode uppon yrnendum wætere on anum widgyllan
pole, þa þa Benedictus hine het gehelpan þæs cnapan þe on þære
stream befeol þa ða he wæter fette.
 15. On sumne sæl eode se halga Maurus ham to mynstre weard mid
his gebroðrum.
 17. And Benedictus wæs þa mid anum æwfæstum were,
forþan þe his wif wæs mid wodnysse gedreht.
 19. And Maurus ða gemette ær he to mynstre come ænne dumbne
cnapan and se wæs creopere eac, ac se fæder and seo modor hine feredon
þider.
 22. Hi feollon ða butu mid flowendum tearum to Maures fotum and
befengon his cneowa, halsigende þurh Godes naman þæt he gehælde heora
cild.
 25. Þa nolde Maurus ðam mannum þæs tiðian, cwæð
þæt seo dæd nære him gedafenlic oðþæt þa gebroðra
bædon hine georne þæt he þam healtan cnapan his hæle abæde.
 29. Hwæt þa Maurus sona beseah to heofonum and cwæþ, þu
ure hælend Crist, þe behete þinum discipulum, Soð ic eow sæcge swa
hwæt swa ge biddað eow bið getyðod untwylice ðæs, gif ge
gelyfað þæt ge þa lac underfon, æteowa nu on us ælmihtig
Drihten, þæt we þine þeowan synd þeah ðe we synfulla synd, and we
þone ylcan geleafan mid lufe healdað.
 37. Æfter þisum wordum he cwæð to ðam wanhalan, On
þære halgan ðrynnysse naman, beo þu hal, cnapa, and stand on þinum
fotum ætforan us gesund, mid mines lareowes geearnungum eac swylce
gefultumod.
 41. Þa aras se cnapa and up rihte eode, and mid bliðre stemne
bletsode his drihten, þe hine gehælde þurh ðone halgan wer.
 44. Eft ða þa se halga Benedictus ham to mynstre com, and
þæt wif wearð gewittig þe he fram wodnysse ahredde, þa wurðode he
Maurum for þam mærlicum tacne þe he on ðære hwile gefremede þe he
on fyrlenum wæs.
 48. Maurus wæs eac oftost mid þam eadigan Benedicte, and his
wundra wiste and mid him worhte wundra.
 50. Sume þæra we secgað her, sume we forsuwiað.
 51. And he wæs fyrmest muneca to ðam mæran Benedicte, and
þæs mynstres geweold swa swa him gewissode Benedictus.
 53. On ðam timan asende sum gesælig biscop of Francena rice to
ðam halgan fæder mænigfealde lac and hine micclum bæd þæt he
him sendan sceolde gif him swa geþuht wære, sume eawfæste munecas þe
him mynsterlif astealdon, for ðan þe he wolde aræran on his biscoprice
munuclicne regol be Benedictes ræde.
 60. Hwæt ða Benedictus be his gebroðra ræde swa swa him
God geswutolode asende þa Maurum, þeah ðe he uneaðe mihte for heora
micclum lufe hine him fram lætan to ðam fyrlenan lande.
 64. He funde him eac geferan feower oðre munecas and sume
læwede menn to ðam lande mid him, and nam þone halgan regol þe he mid
his handum awrat, and betæhte Maure mid him to hæbbenne, and heora hlafes
gewiht and heora wines gemett, and asende hi mid bletsunga to ðam
foresædan bisceope.
 70. Eft on ærnemergen sende se arwurða Benedictus twægen
his muneca to Maure mid lacum, þæt is mid haligdome of þæs
Hælendes rode, and of Marian reafe and of Michaheles pelle, and of Stephanes
lichaman and of Martines reliquium, and an ærendgewrit mid þysum wordum
forð, Onfoh, min leofesta, þas endenehstan lac þines lareowes to langum
gemynde, and eow to gescyldnysse wið deofles syrwunga.
 79. Ic sæcge ðe to soðan þæt þu scealt gewitan on
ðam sixteoðan geare þæs ðe þu munuc wurde of þisseræ worulde
to wuldre mid Gode swa swa Crist gyrstandæg me cydde be þe, siððan
þu fram us siðodest on fare.
 84. Ic secge þe eac nu þæt eower sið ne bið na swa, swa
swa we wendon, ac wyrð elles gefadod and on oðre stowe, ac se ælmihtiga
God eow næfre ne forlæt, oð þæt ge gelogode beon.
 89. Farað nu gesunde and gesælige becumað.
 90. Maurus ða ferde mid mycelre blisse, and his geferan samod, to
Francena rice, ac twegen his geferan feollon be wege, an of anum stypele,
oþer on anne stan, swa þæt hi wurdon tocwysede and cwylmiende lagon, ac
Maurus hi gehealde on þæs Hælendes naman.
 96. Eac hi gemetton on sumum mynstre be wege ænne blindne man se
bæd his hæle georne æt ðam halgan Maure, and he hine gehælde
þurh God, and het þæt he wunode butan worunge on Godes þeowdome
þær on mynstre a, and he swa dyde eac siððan of þam dæge.
 102. Eft he gehælde on oðre stowe anre wydewan sunu þe
unwene ða læg, and gefrefrode þa modor, and men þæs wundrodon.
 105. And se cnapa arn sona to Maure hrymende and cweðende, þu
ahreddest mine sawle fram fyrenum witum, and he wearð munuc siððan.
 108. Maurus geseah eac swa swa him God geswutelode on þam ylcan
færelde Benedictes forðsið, and hu he to heofonum ferde, þeah þe he
on fyrlene wære.
 111. Hi ferdon þa forð to ðam foresædan bisceope, þe hi
gelangian het, ac he ne leofode na þa, ac wæs for feawum dagum forðfaren
of life, and oðer biscop geset on his bisceopstole.
 115. Hi wurdon þa unrote, and eoden swa þeah to ðam niwan
bisceope, bædon his rædes, cunnodon hwæðer he wolde þæs oðres
willan gefremman, and him munuclif aræran, swa swa se oðer gemynte.
 119. He cwæð þæt he ne mihte embe munuclif þa smeagen
be oðres bisceopes dihte, ac wolde beon embe his þincg be his agenum dihte,
and gedreohlæcan his hamas.
 122. Hi feordon þa þanon fram þære scire bisceope, and God
him foresceawode on sumere oðre scire on Francena rice fulgode wununge.
 125. Sum forðþegn wæs ða welig on þam lande, Florus
gehaten, and se hæfde gemynt mynster to arærenne, and mid munecum
gesettan, gif he ænige geaxode þe æwfæste wæron, forðan þe
Benedictus hlisa on þæt land becuman wæs, and him wearð eac gecydd be
Maures tocyme.
 131. Se þegn wæs wunigende butan wifes neawiste, forðan þe
his gebedda gefaren wæs of life, and læfde him ænne sunu þe
siððan wæs munuc and abbod æfter Maure, mærlice drohtnigende, swa
swa þeos boc segð swutelice her bæftan.
 136. Hwæt þa Florus ferde fægen him togeanes, and mid
micelre arwurðnysse þa æðelan godes menn underfeng to him and
foresceawode him wununge, herigende his drihten and ðone halgum Benedictum.
 140. Se Florus wæs ða fyrmest þæra Francena þegna, and
ðam cyninge leofest, þe on þæra leode rixode, forðan þe he wæs
æwfest æfre fram his geogoðe, and eall þæs cyninges ræd eode be
his dihte.
 144. Florus ða cydde þam cyninge his willan, and be his leafan
arærde on his agenum lande mynster and munuclif, swa swa Maurus him dihte,
and mid micelre are þæt mynster gegodode, and priuilegium sette on
swutelre gewitnysse, and Maure betæhte þæt mynster mid ealle to fullum
freodome, for his sawle ðearfe.
 151. He offrode eacc þa on ðam ylcan dege his ancennedan sunu
þam ælmihtigan Gode to munuclicere drohtnunge under Maures gymene.
 154. And cwæð þæt he sylf wolde, gif hit God swa
foresceawode eall woruldðing forlætan, and wunian on ðam mynstre on
Godes ðeowdome, and he hit eac swa gelæste.
 157. He gegaderode þa swiðe gode wyrhtan gehwanon, and
arærde þæt mynster eall be Maures ræde wið þa mycclan ea þe
menn hatað Liger.
 160. Hwæt ða on sumum dæge sæton him ætgædere
Florus and Maurus to middan þam wyrhtum, and Maurus rædde and rehte hit
Flore.
 163. Þa feol sum preost færlice of þam weorce, swa þæt
he samcucu læg, sweltendum gelic, and fleow eall blode.
 165. Ac Maurus hine het beran to Martines cyrcan, and Maurus inn
eode, and bæd ðone ælmihtigan for his arfæstnysse, þæt he þam
preoste gemiltsode and hine mihtelice gehælde.
 169. He aras þa eftsona and eode to ðam preoste, and his wunda
bletsode and cwæð him baldlice to, On ðæs scyppendes naman þe
gesceop mann of eorðan, aris þu gesund, and ardlice gang to ðinum
weallgeweorce and hit wel geenda.
 174. He aras þa gesund, swylce of slæpe awreht and began to
wundrigenne hu he wurde ðider gebroht.
 176. Þa cwæð se halga wer, ne wurde ðu hider geferod on
þinum agenum fotum, ac ðe feredon oþre; ac gang nu ardlice eft to þinum
weorce, þelæs þe hit beo gelet to lange þurh ðe.
 180. Ða eode se preost eft to his weorce, and Florus hine
astrehte to Maures fotum and cwæð, þu eart soðlice Maure þæs
mæran Benedictes folgere on wundrum, be ðam we for wel oft gehyrdon
þyllice gereccan, and he þearle siððan Maurum wurðode and on
wundrunge hæfde.
 186. Æfter þysum ongunnon of ðam gegaderwyrhtum tælan
ðone halgan þe gehælde þone preost, cwædon þæt he mid galdrum,
na mid Godes cræftum þyllice geworhte, and wolde beon furðor on oðrum
earde þonne he on his agenum wære, swyðor for gitsunge ðonne for
æwfæstnysse.
 192. Ac ða þa hi swiþost tældon þone soðfæstan
Maurum, þa wurdon afyllede mid ðam fulan gaste þry þæra wyrhtena,
and hi weddon þearle, swa þæt hyra an geendode sona, and þa oðre
twegen totæron hi sylfe mid heora agenum toðum and egeslice grymetedon.
 198. Maurus þa sona mycclum wearð astyred, and wepende eode
into þæra cyrcan, and mid mycelre onbryrdnysse bæd þone ælmihtigan
ðæt he þam deadan and þam deofolseocum gemiltsian sceolde, and heora
sawle gehelpan.
 203. He eode þa eft ut to þam earmum wodum, and on drihtnes
naman þa deoflu afligde of ðam wodum wyrhtum, and hi wurdon gehælede.
 206. He het eac beran into his gebædhuse þæs forðfarenan
lic þe se feond acwealde, and wacode ealle þa niht ofer ðæs wodan lic,
and het þæs on mergen mæssian for his sawle, and arærde þone
deadan þurh drihtnes mihte, and het hine warnian, gif he wolde libban,
þæt he nære on ðam mynstre næfre eft gesewen of ðam andweardan
dæge þe he of deaðe aras.
 214. Þa wearð geendod eall þæs mynstres weorc binnan eahte
gearum, and eac gehalgod mid healicum wurðmynte.
 216. Hwæt ða Florus gemunde hwæt he gemynte æt fruman,
and hwæt he Gode behet þa ða he began þæt mynster, and bæd him
þa leafe æt his kynehlaforde þæt he moste gecyrran fram þam
swicolum welum and wunian on ðam mynstre þe he geworht hæfde, and be
Maures dihte adreogan his lif, and on Godes þeowdome gastlice libban and swa
geearnian ða ecan myrhþe.
 224. Se cyning ða geþafode þam þegne his willan, þeah
þe he uneaðe mihte on his mode findan þæt he swa leofne freond fram
him lætan sceolde, and cwæð þæt he sylf wolde geseon ða stowe,
and þær andwerd beon þonne he his beard alede.
 229. Æfter ðysum ferde Florus to ðam mynstre.
 230. And his kynehlaford com swa swa hi cwædon, and bæd
þæt he moste beon heora broðor for Gode, and forgeaf sumne ham to
þære halgan stowe, and mildelice spræc to eallum ðam munecum
swiðost swa þeah synderlice to Maure, and behet þæt he wolde him hold
beon eallum; and bær him sylf his lac and lede uppon þæt weofod.
 237. Florus het ða forðbæran his fægeran maðmas on
golde and on seolfre and hi Gode geoffrode, and his menn gefreode ætforan
ðam weofode, and awearp his wæpna and wearð þa bescoren ætforan
þam cyninge to Cristes þeowdome.
 242. And se cyning blyssode and blyðe wearð on mode, for
ðæs þegnes gecyrrednysse and soðum geleafan.
 244. Eft æfter gereorde, het se æðela cyning þæt
Florus hine gespræce ær þan þe he þanon ferde, and he com þa sona
mid sumum oðrum munecum on munucwisan gescryd.
 244. Þa weop se cyning, and þancode Gode his godan wyllan, and
tihte hine georne þæt he geornful wære on þam gastlican life and on
Godes þeowdome, swa swa he on woruldþingum wislice ær leofode, and se
cyning syððan siðode þanon.
 253. Eft þæs on mærgen rad Maurus to þam lande þe se
cyning him geaf, and his cepte sum beddryda, se læg seofon gear toslopenum
limum, and wæs þyder geboren to biddenne his hæle.
 257. Þa bletsode Maurus þone beddrydan mann, and he sona gesund
sylf upp aras, swa ðæt hit næs gesene hweðer he seoc wære.
 260. Þa bugon gehwylce æðelborenne menn to Maures mynstre to
munuclicere drohtnunge.
 262. Sume eac befæstan heora suna him to Godes þeowdome,
oðþæt þær gadorod wæs hund teontig muneca and feowertig ealles.
 265. Þa gecwæð se abbod and ealle þa gebroðra þæt
þer ne mihte na ma muneca wunian, þe læs þe ðam gebroðrum
bigleofan ateorode, ac wære þæt getel wunigende æfre, ne læs ne
ma, on þam munuclife.
 270. Hit gelamp ða siððan þæt se gesæliga Florus
gewat of worulde wuldorful to Criste, on ðam þrytteoðan geare æfter
þam þe he munuc wæs.
 273. Sum ercediacon com eac hwilum to Maure, þa næfdon hi nan
win buton on anum gewealdenan butruce.
 276. And Maurus þa bletsode bliðelice þæt win, cwæð
þæt God mihte gemycclian þone wætan, se ðe iu on westene wæter
utteah of heardum stanclude, and of heofonum asende his folce bigleofan
feowertig geara.
 281. Hi druncon ða þæt win wel hundseofontig manna, and
æfre wæs se buteruc brerdful wines.
 283. Maurus gemette ænne man eft se wæs yfele getawod and
hine æt se cancor, and his weleres wæron awlætte mid ealle and eac his
nosu, fornumen mid attre.
 287. Þa bletsode Maurus þone mann feorran, and he sona wearð
wundorlice gehæled.
 289. Siððan nolde Maurus of ðam mynstre faran for nanre
neode, butan he nyde sceolde, forðan þe he wiste hwæt him gewitegod
wæs, ðurh sancte Benedicte, ða þa he siðode him fram, þæt he
sceolde gewitan of worulde to Gode on ðam feowerteoðan geare þæs þe
he ferde fram him; and wunode þa on sundrum, and sette þam gebroðrum
oþerne abbod be heora ealra ræde, ðæs ylcan Flores sunu, þe we
ær foresædan.
 298. He wearð þa gebysgod on his gebedum þearle on Martines
cyrcan mid his twam munecum, to ðriddan healfan geare mid ealre
geornfulnysse, and mid gastlicre gewilnunge Godes miltsunge bæd.
 302. Þa on sumere nihte geseah he þone deofol, þa þa he
wolde gan into Godes cyrcan.
 304. Se feond hæfde him mid fela oðre sceoccan, and forwyrnde
him inganges, and mid graman him cwæþ to, þu come hider, Maure, to
uncuðum earde, and wendest þæt ðu mihtest us awegdrifan of urum
wunungum.
 308. Ac ðu scealt witan nu þæt ic mid mislicum deaðe
þine munecas acwelle, swa þæt earfoðlice heora ænig belifð of swa
micclum werode, þe her wunað mid þe.
 312. Þa cwæð se halga wer to ðam hetolan sceoccan,
ðreage ðe se hælend, þe hæfð ealles geweald, þu leasbreda feond
and facnes ordfruma.
 315. Hwæt ða se sceocca sona fordwan of his gesihðe mid
swiðlicum reame, swa þæt ða munecas micclum afyrhte wurdon awrehte
ðurh his wodlican stemne, and eodon to uhtsange, ær timan swa þeah.
 320. Maurus ða eode into Martines cyrcan, and mid micelre
sarnysse þone soðfæstan God bæd, þæt he him geswutelode be
ðæs sceoccan gylpe, and him gewislicor onwrige þæs awyrgedan saga.
 324. Maurus ða geseah ænne scinende engel wið hine
standende, and þas word him secgende, þu Godes dyrling, hwi eart ðu swa
dreorig?
 327. Witodlice se deofol wat towerde ðing hwilon, na symle,
þurh sume gebicnunge be þam þe he oft geseah, þeah þe he sylf leas
sy; and þæt þæt he þe sæde is soð be dæle, swa þæt se
mæste dæl ðinre muneca sceal of life gewitan binnan lytlan fyrste, and
hi ealle becumað to ðam ecan life; and þu sylf siððan gesælig him
fyligst to Godes rice þurh gode geearnunga.
 336. Æfter ðisum wordum gewat se engel him fram.
 337. And Maurus þæs on mergen þa munecas gespræc, and
ealle his gesihðe him openlice sæde, and manode hi georne þæt hi
gearwe wæron, and mid soðre behreowsunga heora sawle aþwogon fram eallum
synnum, þæt hi siðian mihton to Godes beorhtnysse mid broðorlicre
lufe.
 343. Æfter þisum wordum wurdon þa munecas mycclum abryrde
and heora gebeda sungon, and hi sylfe gearcodon to þam soðan life, and hi
sylfe betæhton ðam soðfæstan scyppende.
 347. Him com ða se cwealm swa swa se engel gecwæð, swa
þæt an hund muneca and syxtyne munecas binnan fif monðum of ðam
mynstre gewiton, and Maurus se abbod geendode siððan, swa se engel sæde
him sylfum on ær.
 352. Þær belifon swa þeah lifes on ðam mynstre feower and
twentig muneca æfter Maures forðsiðe, and he wæs bebyrged binnan
Martines cyrcan.
 355. Þær beoð wundra geworhte ðurh þone halgan wer ðam
ælmihtigan to lofe, seðe lyfað a on ecnysse.
 357. Þæs halgan Maures lif wæs þus gelogod; ða þa he
twelf wintra wæs he wæs betæht Benedicte, and he wunode mid him
twentig wintra siððan, and on his agenum mynstre em feowertig geara;
þæt synd eall togedere twa and hundseofontig geare.
 362. Twegen þæra muneca ðe mid him þyder comon
forðferdon þær on þam foresædan cwealme, and twegen cyrdon ongean
swa swa he sylf bebead, eft to Munte Casin, ðanon þe hi ær coman, and
hyre oðer awrat þas gewyrdelican race, on ledenum gereorde ac we it
reccað on Englisc.
 368. Sy wuldor and lof ðam welwillendan Gode, seðe wurðað
his halgan mid wuldre on ecnysse.
 369. AMEN.

END_TEXT
START_TEXT

ÆLS (Agnes)
B1.3.8.
Saint Agnes: Skeat 1881-1900, I, 170-94.



 1. <foreign>XII KALENDAS FEBRUARIAS NATALE SANCTE AGNETIS UIRGINIS</foreign>.
 1. AMBROSIVS BISCEOP BINNAN MEDIOLANA afunde on ealdum bocum be
ðære eadigan Agne, hu heo on Rome byrig reðe ehtnysse acom, and on
mægðhade martyrdom ðrowode.
 5. Ða awrat Ambrosius be þam mædene ðus.
 6. On þære tide wæs sum æðelboren mæden Agnes
gehaten, on ðone Hælend gelyfed, binnan Rome byrig, bilewit and snotor,
cildlic on gearum and ealdlic on mode.
 10. Seo wan þurh geleafan wið þa feondlican ealdras, and on
ðam þritteoðan geara þone deað forleas and þæt ece lif gemette,
forðan þe heo lufode Crist.
 13. Heo wæs wlitig on ansyne, and wlitigre on geleafan.
 14. Þa ða heo gewende of scole, ða awogode hi sum cniht,
Simpronies sunu, þe wæs geset ofer ða burh to heahgerefan, and wæs
hæðengilda.
 17. Þa budon ða magas þam mædene sona deorwurðe gyrlan,
and deorwurðran beheton, ac seo eadige Agnes þæt eall forseah, and
þæra maðma ne rohte þe ma þe reocendes meoxes.
 21. Ða brohte se cniht to ðam clænan mædene deorwurða
gimmas and woruldlice glencga, and behet hire welan gif heo wolde hine.
 24. Þa andwyrde Agnes anrædlice þam cnihte, Gewit ðu fram
me synne ontendnys, leahtras foda, and deaðes bigleafa, gewit fram me.
 27. Ic hæbbe oðerne lufiend, þinne ungelican on
æðelborennysse, seðe me bead bæteran frætegunga, and his geleafan
hring me let to wedde, and me gefrætewode mid unasmeagendlicra
wurðfulnysse.
 32. He befeng minne swiðran and eac minne swuran mid deorwurðum
stanum and mid scinendum gimmum.
 34. He gesette his tacn on minum nebbe þæt ic nænne
oðerne ofer hine ne lufige.
 36. He geglængde me mid orle of golde awefen, and mid ormettum
mynum me gefretewode.
 38. He æteowde me eac his ænlican hordas, ða he me gehet
gif ic him gelæste.
 40. Ne mæg ic him to teonan oðerne geceosan, and hine
forlætan þe me mid lufe beweddode.
 42. His ansyn is wlitigre and his lufu wynsumre, his brydbedd me is
gearo nu iu mid dreamum.
 44. His mædenu me singað mid geswegum stemnum.
 45. Of his muðe ic underfeng meoluc and hunig, nu iu ic eom
beclypt mid his clænum earmum.
 47. His fægera lichama is minum geferlæht, and his blod
geglende mine eahhringas.
 49. His modor is mæden and his mihtiga fæder wifes ne breac,
and him a bugað englas.
 51. His wlites wuldriað þa wynsumum tunglan, sunne and mona
þe middaneard onlihtað.
 53. Þurh his spæc geedcuciað eac ða deadan, and þurh his
hrepunge beoð gestrangode þa unstrangan seocan.
 55. His speda ne ateoriað ne his welan ne waniað.
 56. Þam anum ic healde minne truwan æfre, þam ic me
befæste mid ealre estfulnysse.
 58. Þonne ic hine lufige, ic beo eallunga clæne.
 59. Þonne Ic hine hreppe, ic beo unwemme.
 60. Ðonne Ic hine underfo, ic beo mæden forð, and þær
bærn ne ateoriað on ðam brydlace.
 62. Þær is eacnung buton sare and singallic
wæstmbærnyss.
 63. Se cniht wearð geancsumod and wiðinnan ablend æfter
þæs mædenes spræce, þe hine spearn mid wordum.
 65. He wearð þa gesicelod, and siccetunga teah of niwellicum
breoste, on bedde licgende.
 67. Þa cunnodan læcas hwi he licgende wære, and cyddan
þam fæder þæs cnihtes modleaste.
 69. Þa sende se fæder sona to ðam mædene þæt ylce
ærende þe his sunu ær abead, ac Agnes wiðsoc, sæde þæt heo
nolde þæs ærran brydguman æþelan truwan æfre gewemman þurh
ænig wedd.
 74. Þa þuhte ðam heahgerefan huxlic on mode þæt heo
oþerne tealde toforan his gebyrdum.
 76. Befran swa þeah þearle mid mycelre ðrutunge hwæt se
brydguma wære þe agnes onwuldrode.
 78. Him wearð þa gesæd þæt heo fram cildhade sona
Cristen wære, and swa mid drycræfte afylled þæt heo Crist tealde
hire to brydguman.
 81. Hwæt ða Simpronius mid swiðlicum gehlyde, het hi
gefeccan ham to his domsetle, and ærest onsundron mid geswæsum wordum,
olehte þam mædene, and æfter ðam geegsode.
 85. Ac þæt Godes mæden ne mihte beon bepæht þurh
ænige lyffetunge fram hire leofan drihtne, ne heo næs afyrht for his
þeowracan.
 88. Þa geseah Sympronius hyre soþan anrædnysse, and cydde
hire freondum þæt heo forscylgod wære for hire Cristendome, þe se
casere onscunode.
 91. Eft þæs on mergen het se manfulla dema þa eadigan Agnen
him to gefeccan, and sæde hire gelome hu his sunu hi lufode, ac him speow
hwonlice, þeah þe he swiðe spræce.
 95. He gesæt þa his domsetl, dreorig on mode, and behet ðam
mædene menigfealde wita buton heo wiðsoce þone soðan hælend.
 98. He cwæð æft siððan to ðam snoteran mædene,
Hlyst minum ræde, gif ðu lufast megðhad, þæt ðu gebuge mid
biggengum hraðe to þære gydenan Uesta, þe galnysse onscunað.
 102. Agnes ða andwyrde þam arleasan and cwæð, Ic forseah
þinne sunu ðe soþlice is man, and ic nates hwon ne mæg on his nebwlite
beseon for mines Cristes lufe; hu mæg ic him to teonan to þam deadum
anlicnyssum me geeadmedan?
 107. Þa cwæð se heahgerefa to ðam halgan mædene, Ic
forbær þe oð þis forðan þe ðu gyt cild eart.
 109. Þu tælst ure godas swa þeah ne græma þu hi.
 110. Agnes him andwyrde, Se ælmihtiga herað swiðor manna mod
þonne heora mycclan ylde, and se geleafa ne bið on gearum ac bið on
glæwum andgitum.
 113. Læt þine godas geyrsian gif hi aht magon.
 114. Læt hi sylfe beodan þæt we us to him gebiddan, gif
þu þis don ne miht, drece us, loca, hu þu wylle.
 116. Þa cwæð Simpronius, se sceandlica dema, Geceos þe nu,
Agnes, an þæra twegra; oððe þu mid mædenum þæra mæran
Uestan þinne lac geoffrige, oððe þu laðum myltestrum scealt beon
geferlæht and fullice gebysmrod, and ða Cristenan ne magon þe þonne
ahreddan.
 122. Hwæt þa Agnes andwyrde mid mycelre anrædnysse, gif
ðu cuðest minne God, ne cwæde þu ðas word.
 124. Orsorhlice ic forseo þine þeowracan, forþan þe ic
geare cann mines drihtnes mihte.
 126. Ic truwige on him forþan ðe he is me trumweall and
unateorigendlic bewerigend, þæt ic ðinum awyrgedum godum ne ðurfe
geoffrian, ne þurh ælfremede horwan æfre beon gefyled mid þam fulum
myltestrum.
 131. Ic hæbbe godes encgel haligne mid me.
 132. Þine godas syndon agotene of are of þam ðe man wyrcð
wynsume fate, Oððe hi synd stænene mid þam þe man stræta
wyrcð.
 135. Nis na godes wunung on ðam grægum stanum, ne on ærenum
wecgum, ac he wunað on heofonum.
 137. Þe soðlice genimð, and þine gelican, seo grimlice hell
mid þam grædigum fyre, on þam ge beoð toblawene and forbyrnan ne
magon, ac beoð æfre geedniwode ðære ecan ontendnysse.
 141. Þa het se woda dema hyre wæda of adon, and hi swa nacode
gelædan to þam forligres huse, and het clypian geond þa stræt and
cyðan be þysum.
 144. Hwæt ða Godes miht mycclum wearð geswutelod, swa
þæt þæs mædenes fex befeng hi eall abutan sona swa þa cwelleras
hire claðas of abrudon, and þæt fex hi behelede on ælce healfe
gelice.
 148. Hi tugon ða þæt mæden to þæra myltestrena huse,
ac heo gemette þær sona scinende Godes encgel, swa þæt nan man ne
mihte for ðam mycclum leohte hire on beseon oððe hi hreppan, for þan
þe ðet hus eall scean, swa swa sunne on dæg; and swa hi hi gearnlicor
sceawodon, swa scimodon heora eagon swiðor.
 154. Agnes hi þa astrehte þone ælmihtigan biddende, and God
hyre þa asende scinende tunecan.
 156. Heo þancode ða Criste, and ðone clað hire onadyde, and
wæs swiðe gemæte hire micelnysse, beorhte scinende, swa þæt men
geseon mihton þæt God hire sende þone scinende clað.
 160. Þa wearð þæra myltestrena hus mannum to gebædhuse,
and ælc seðe inneode arwurðode God for þam heofonlican leohte þe on
ðam huse scean.
 163. Þa com þæs gerefan suna to þære scinendan stowe,
mid his sceandlicum gegadum, wolde þa godes þinene gebysmrian, and sende
him sona ætforan sume into hire.
 166. Ac hi wundrodon swiðe þæs wynsuman leohtes, and
ablicgede cyrdon to heora bysmorfullum hlaforde.
 168. Þa ðreade he hi þearle forðan þe hi þæs
scinendan leohtes swa swiðe wundrodon, and hi gewemman ne dorston.
 170. Arn þa him sylf inn mid sceandlicum willan, ac he feol
astreht ætforan þam mædene adyd, þurh ðone deofol þe he dwollice
gehyrsumede.
 173. He læg þær swa dæd lange on þære flora.
 174. Ða wendon his gegadan þæt he wære gebysgod embe his
fracedan dæda, þa fandode heora an, and gemette hine deadne, and dreorig
sona clypode, Eala ge Romanisce arfæste symle, gehelpað us hraðe; þeos
reðe myltestre mid hire drycræfte adydde urne hlaford.
 180. Þa arn seo burhwaru ablycged þider sona, and se fæder
eac com, clypigende mid gehlyde, þu wælhreowasta wimman, woldest ðu
geswutelian þinne feondlican drycræft swa þæt ðu minne sunu
adyddest?
 184. Agnes him cwæð to, Hwi synd þa oðre cuce þe hider
inneodon, buton forðon þe hi arwurðodon þone ælmihtigan God, þe me
myldheortlice gescrydde, and asende me his encgel, þe minne lichaman geheold,
seþe wæs fram cyldcradole Criste gehalgod?
 189. Þin sceamleasa sunu mid sceamleasum anginne arn into me, ac
se encgel hine afylde, and ðam deofle betæhte þe hine adydde
þærrihte.
 192. Þa cwæð se heahgerefa to ðam halgan mædene, þin
saga bið geswutelod gif þu þone sylfan encgel bitst, þæt he minne
ancennedan sunu nu ansundne arære.
 195. Agnes seo eadige him andwyrde þus, Ne synd ge na wyrðe
þæt wundor to geseonne, ac swa þeah is tima þæt drihtnes miht beo
geswutelod.
 198. Gað eow nu þeah ealle ut, þæt ic me ana gebidde.
 199. Hi eodon þa ealle ut, and heo hi ana gebæd, biddende hire
drihten þæt he þone deadan arærde.
 201. Þa æteowde þær Cristes encgel, and þone cniht
arærde.
 202. And he arn þærrihte ut, þa he geedcucod wæs,
clypigende ofer eall, and cwæðende þus, An God is on heofonum, and eac
on eorðan, seðe is þæra Cristenra God, and eower godas ne synd
nahtes.
 206. Hi ne magon him sylfum fremian, ne oðrum fultumian.
 207. Þa wurdon þa hæðengyldan hetelice gedrefede, and
clypodon mid gehlyde be ðam geleaffullan mædene, Animað animað hraðe
þa reðan wiccan, seo þe ðus awent þurh wiccecræft manna mod.
 211. Þa ne dorste se heahgerefa naht ongean þa
hæðengyldan, ac forlet his gingran togeanes þære ceaste, and ferde
himsylf aweg sorhful on mode, forðan þe he ne mihte þæt mæden
ahreddan wið þa hæðengyldan, æfter his suna æriste.
 216. Hwæt þa Aspasius se undergerefa ne mihte wiðcwæðan
þam cwealmbærum folce, ac het þa ontendan for þam micclum teonan
swyðe micel fyr, and hi tomiddes besceofan.
 220. Hit wearð þa swa gedon, swa se wælhreowa het, ac se lig
hine todælde on twegen dælas sona, and forswælde þa ðe þa ceaste
macedon.
 223. And Agnes seo eadige stod on ælemiddan gesund, astræhtum
handum þus hi gebiddende, Eala ðu ælmihtiga God, ana to gebiddene,
ondrædendlic scyppend, soþlice to wurðigenne, mines drihtnes fæder,
ðe ic bletsige, forðan þe Ic ætwand þurh þinne wynsuman sunu,
þæra arleasra þeowracan, and eac þæs deofles fylðe.
 230. Efne ic eom begoten mid godcundlicum deawe, þæs lig is
todæled and þa geleafleasan forswælede.
 232. Ic bletsige ðe fæder bodigendlic God, þæt ic þurh
fyr unforht to ðe faran mot.
 234. Þæt þæt ic gelyfde þæt ic geseo, ðæt
þæt ic gehihte, þæt ic hæbbe nu.
 236. Þe Ic andette mid muðe and mid minre heortan, and mid
eallum innoðe ic þe gewilnige, ænne soðne God, þe mid þinum suna
rixast, and mid þam halgan gaste, an ælmihtig God æfre.
 240. Þæt fyr wearð þa acwenced, þæt þær an col
ne gleow, and þæt folc tealde þæt to drycræfte, grymetende mid
gehlyde, grame to feore.
 243. Ða ne mihte Aspasius þa micclan ceaste acuman, ac het hi
acwellan mid cwealmbærum swurde, and Crist hi ða underfeng, for his naman
gemartyrode.
 246. Se fæder and seo modor mid mycelre blysse, gelæhton hyre
lic and gelæddon to heora agenum, and hi ðær bebyrigdon buton sarnysse,
and þær gelome wacodon, wurðigende þa stowe.
 250. Þa on sumere nihte gesawon hi cuman mycel mædenlic werod,
and Agnes tomiddes.
 252. Hi wæron ealle geglengede mid gyldenum gyrlum, and mid
ormætum leohte arwurðlice ferdon.
 254. Þa cwæð seo halige Agnes to hire magum ðus, Warniað
þæt ge ne wepon me swa swa deade, ac blyssiað mid me.
 256. Ic eom þysum mædenum geferlæht, and ic mid him
underfeng swiðe fægere wununga, and ðam ic eom on heofonum geþeodd,
þe ic her on eorðan lufode.
 259. Æfter þysum wordum heo gewende forð mid þam
mædenum.
 260. Þa wearð þeos gesihþ swiðe gewidmærsod.
 261. Hit gelamp ða siððan æfter lytlum fyrste, on þæs
caseres dagum þe Constantinus hatte, þæt sume menn sædon þa
gesihþe his dehter Constantia gehaten, seo wæs hæðen þagit.
 265. Heo wæs swa þeah snotor, and swyðe unhal, and on eallum
limum egeslice wunda hæfde.
 267. Þa ðohte heo þæt heo wolde wacian ane niht æt
Agnes byrgene, biddan hire hæle.
 269. Heo com þa þider þeah þe heo hæðen wære, and
mid geleaffullum mode to ðam mædene clypode þe ða byrgene ahte,
þæt heo hyre hæle forgeafe.
 272. Heo wearð þa on slæpe and on swefne geseah þa eadigan
Agnen, þas word hire secgende, Ongin anrædlice ðu æðele Constantia,
and gelyf ðæt se Hælend þe gehælen mæge, ðurh þone þu
scealt underfon ðinra wunda hæle.
 277. Þa awoc Constantia and wæs swa gehæled þæt on
hire lice næs gesyne aht þæra sarra wunda.
 279. Heo ferde ða hal ham to hire fæder, and hine geblyssode
and hire gebroðra, and ealle ða hiredmenn for hire hæle blyssodon, and
se hæðenscipe wanode and Godes geleafa weox.
 283. Heo wearð þa gefullod swa swa hire fæder wæs, and
hadunga underfeng mid fægere drohtnunga.
 285. And manega oðre mædenu þurh hire mærlican gebysnunga
forsawon woruldlustas and wurdon Criste gehalgode.
 287. Ða bæd Constantia Constantinum hire fæder þæt he
þære eadigan Agne ane cyrcan arærde, and hire sylfre ane ðruh
þær het gesettan.
 290. Þes hlisa asprang þa on eallum ðam leodscipe, and coman
fela untrume to þære halgan byrigene, and wurdon gehælede þurh ða
halgan Agnen.
 293. Þa Romaniscan mædenu manega eac ðurhwunodon on
clænum mægðhade for Cristes lufe, æfter Agnes gebysnunga þe
þær bebyrged is.
 296. <foreign>ALIA SENTENTIA QUAM SCRIPSIT TERRENTIANVS</foreign>.
 297. ON ÐAM DAGUM WæS SVM HERETOGA GEHATEN GALlicanus,
sigefæst on gefeohtum, and ful leof þam casere for his micclan sige,
þeah þe he nære gefullod.
 299. Se awogode Constantian þæs caseres dohtor on þære
tide þe ða Scyðiscan swiðe wunnon wið hine.
 301. Wearð þa se casere for þære wogunge astyrod, wiste
þæt seo dohtor, þe drihten hæfde gecoren, hraðor wolde sweltan
þonne ceorlian.
 304. Þa geseah seo dohtor hire fæder gedrefednysse, and
cwæð him ðus to mid clænum ingehyde, Ic wat þæt god nele me
næfre forlætan.
 307. Awurp þine ymbhydignysse, and behat me þam heretogan,
þæt he me underfo æfter ðam gefeohte, siððan he ða
Scyððiscan mid sige oferwinð.
 310. For þysum behate, ic wille habban his dohtra Attican and
Arthemian to minre geþeodnysse, oð þæt uncre gifta gegearcode beon.
 313. Hæbbe he mid him forð to þære fyrdincge Iohannem and
Paulum, mine ða getreowostan, þæt hi mine þeawas magon him secgan, and
ic ðurh his dohtra his þeawas oncnawe.
 317. Hit wearð swa gedon, þæt heo ða dohtra underfeng, and
se heretoga ferde mid þære fyrdincge.
 319. Þa gebæd Constantia hi to Gode sona mid mycelre
onbryrdnysse þæt he hire bena gehyrde, Eala ðu ælmihtiga God, þe
for Agnes ðingunga, þines mæran martyres, minne hreoflan gehældest,
and me sylfre geswutelodest þinne soðan lufe, and þu behete us on þinum
halgan godspelle, Soð ic eow secge, eow sylð min fæder swa hwæs swa
ge hine biddaþ her on minum naman, Ic bidde ðe, min drihten, þæt ðu
þas mædenu þe gestryne, and heora fæder Gallicanum, þe me wile þe
beniman, geðeod to clænnysse þines geleafan.
 330. Geopena heora heortan earan to þære halwendan lare,
þæt hi þe anne lufian, and eorðlice ðing ne gewilnion, and mid
beornendre lufe to þinum brydbedde becumen.
 333. Æfter þysum gebede gebugon ða mædenu to ðam halgan
fulluhte ær se fæder come, and wurdon gehadode to þæs Hælendes
clænnysse.
 336. Þa com Gallicanus eac to gode gebogen, and hine gebæd
sona mid soðum geleafan æt þæs halgan Petres stowe þe stent binnan
Rome.
 339. Hine wylcumede se casere, and cwæð him to mid blysse,
þa ða þu to þam gefeohte ferdest þu offrodost þam fulum deoflum,
and nu ðu sigefæst come, þu gebæde þe to Criste, and to his
apostolum; cyð me hu hit sy.
 343. Þa aleat Gallicanus to ðam geleaffullan casere, and
sæde be endebyrdnysse hu he beah to Gode, þa Scyððiscan þeoda
ofslogan ure fela, and ic wearð belocen on anre lytlan byrig mid hwonlicum
fultume, and we feohtan ne dorston ongean ðone ormætan here, he hæfde
þa burh beseten.
 349. Þa offrode Ic gelome mine lac þam godum, oþþæt mine
geferan me and hi betæhton ðam onwinnendum feondum, and ic ða fleames
cepte.
 352. Þa cwædon ða cristenan, Iohannes and Paulus, Behat
þam heofonlicum Gode þæt ðu to him gebuge, gif he þe nu gehelpð,
and þu hæfst sige.
 355. Ic ða sona behet, swa swa þa halgan me tihton, and me com
þærrihte to Godes encgel mid rode, het me niman min swurd and siðian mid
him.
 358. Ic him fyligde ða, and fela englas coman on manna
gelicnyssum, mærlice gewæpnode, gehyrton me mid wordum, and heton me gan
forð oðþæt we becoman þær se cyning wæs.
 362. He feoll ða afyrht to minum fotum astreht.
 363. Þa gebundon ða Godes cempan Bardan þone cynincg and his
twægen suna, and betæhton hi me.
 365. Ne sloh ic nænne, ne ofslean ne het.
 366. Nu is þin land gehealden and þa leoda þe onbugað.
 367. Ealle ða heafodmenn þe to me gebugan, mid heora cempum, ic
gebigde to Criste; ða oðre ic forseah þe swa don noldon.
 370. Ic sylf eom swa Cristen þæt ic gecwæð on behate
þæt ic heonanforð nelle habban wifes gemanan.
 372. Find me nu æftergencgan, þæt ic Gode mæge þeowian
on soðre æwfæstnysse swa ic þam ælmihtigan behet.
 374. Þa beclypte se casere ðone Godes cempan, and sæde hu
his dohtra drihtne þeowdon, and his twa geswustra eac siððan gelyfdon.
 377. Þa eodon hi to healle, and seo halige Helena com mid ðam
foresædum mædenum, micclum blyssigende.
 379. Hi þurhwunodon on mægðhade, mærlice drohtniende,
oð þæt hi gewiton of worulde to Criste.
 381. Gallicanus þa freode fif þusend manna, and mid æhtum
gewelgode and wædlum todælde his manigfealdan welan, and gewende him
þanon to sumum halgan were se hatte Hilarianus, mid sumum his mannum þe
hine ne mihton forlætan.
 386. Feower land he forgeaf forð in mid him, ælþeodigum to
andfencge and to ælmesdædum.
 388. Þa asprang his word wide geond land, hu se mære man manna
fet aðwoh, and wæter bær to handum, and mid wistum þenode.
 391. He wearð ða swa halig þæt he gehælde untrume, and
swa hraðe swa he beseah on ða witseocan menn, swa wurdon hi aclænsode
fram þam unclænan gastum.
 394. Eft ða þa Iulianus, se arleasa wiðersæce, wearð to
casere gecoren, þeah þe he wære to preoste bescoren.
 396. Þa sette he geban, swa swa he wæs bealwes full, þæt
ða Cristenan nahton nan þincg on worulde.
 398. Adræfde þa Gallicanum þone godes man aweg.
 399. And he ferde to Alexandrian þære ægiptiscan byrig,
wende siððan to westene and wæs ðær ancra, oð þæt sum
hæðengylda hine ðær ofsloh, forþan þe he nolde þam fulum godum
geoffrian, and he swa mid sige siþode to Criste.
 404. Eft Iulianus, se ylca wiðersaca, wolde gebigan þa halgan
gebroðra Iohannem and Paulum to his hæðengilde, ac þaða he ne mihte
þa mæran Godes ðegnas to his hirede aspanan, ne to his hæðenscipe
geweman, þa sende he him to sumne hæðenne wer, Terrentianus gehaten, se
hæfde mid him ane gyldene anlicnysse, and cwæð to ðam Godes mannum,
Ure hlaford Iulianus het eow gebiddan to þyssere anlicnysse, oððe ic inc
begen ofslea.
 412. Þa cwædon þa halgan, ne cunne we nanne God buton
fæder and sunu and þone halgan gast.
 415. Þyssere halgan ðrynnysse hæfð þin hlaford
wiðsacen, and wile oðre geweman mid him to forwyrde.
 417. Hwæt ða Terrentianus het þa twægen gebroðra
digellice beheafdian, and on heora huse bebyrigan.
 419. Þa wearð Iulianus for his wælhreownysse sona þæs
ofslægæn, þurh sancta Marian hæse.
 421. And Cristendom wæs þeonde, and þa halgan wurdon
gecydde, swa þæt wode menn wurdon gehælede on ðam ylcan huse þe
þa halgan onlagon.
 424. And Terrentianes sunu, mid sweartum deofle afylled, arn to
heora byrgenum, egeslice wedende, and se fæder sona gesohte þa byrigena,
anddette his synne þæt he ofsloh ða halgan, and wearð gefullod, and
his suna wittig, þam Hælende to lofe, þe leofað a on ecnysse; AMEN.

END_TEXT
START_TEXT

ÆLS (Agatha)
B1.3.9.
Saint Agatha: Skeat 1881-1900, I, 194-208.



 1. <foreign>NONIS FEBRUARIIS, NATALE SANCTE AGATHE UIRGINIS</foreign>.
 1. AGATHES WÆS GECIGED SUM GESÆLIG MÆDEN ON ðæræ
scyre Sicilia, snotor and gelyfed, on ðam timan þe Quintianus, se
cwealmbære ehtere, þære scyre geweold wælhreowlice under þam
casere.
 5. Se wæs grædig gitsere, and his galnysse underþeod,
deofles þeowetlincg, and drihten onscunode.
 7. Þa com him to earan be Agathes drohtnunge and smeade hu he
mihte þæt mæden him begitan.
 9. Het hi þa gefeccan, and betæhte hi anum fulum wife,
Afrodosia geciged, sceandlic on þeawum, seo hæfde nigon dohtra nahtlice
and fracode, þæt heo geond þrittig nihte hire þeawas leornode, and
hire mod awende þurh þæra myltestrena forspennincgæ.
 14. Hwæt ða Affrodosia, se fracedosta wimman, mid hire nigon
dohtrum gedrehte Agathen, hwilon olecende, hwilon egsigende, wende þæt heo
mihte hire mod awendan.
 18. Þa cwæð Agathes to þam yfelan teame, Eower word syndon
winde gelice, ac hi ne magon afyllan min fæstræde geþanc, þe is
gegrundstaþelod.
 22. Ðis heo cwæð mid wope, and gewilnode to ðrowigenne for
Cristes naman þa cwealmbæran wita, swa swa se þurstiga on ðære
sunnan hætan gewilnað wylsprincges oððe wæteres celincge.
 26. Þa geseah Affrodosia þæt heo þære femnan mod
gebigan ne mihte mid hyre bismorfullum tihtincgum, and ferde to Quintiane and
cwæð him þus to, Stanas magon hnexian, and þæt starce isen on
leades gelicnysse, ærðan þe se geleafa mæge of Agathes breoste beon
æfre adwæsced.
 32. Ic and mine dohtra dæges and nihtes naht elles ne drugon
buton hi æfre tihton to þinre geþafunga, þeah ðe us hwonlice
speowe.
 35. Ic hire bead gymmas and gyrlan of golde, and oðre mærða
and mære gebytlu, hamas and hyred, and heo þæt eall forseah on meoxes
gelicnysse þe lið under fotum.
 39. Þa yrsode Quintianus and het hi ardlice feccan, befran hi
ða æt fruman be hyre gebyrdum.
 41. Agathes þa cwæð, ic eom æðelborenre mægðe, swa
swa eall min mægð me is to witan.
 43. Ða cwæð se dema, Hwi dest þu ðe sylfe ðurh wace
þeawas, swilce þu wyln sy?
 45. Agathes andwyrde, Ic eom godes þinen, and mycel
æðelborennys bið þæt man be Cristes ðeow.
 47. Quintianus cwæð to þam Cristes mædene, Hwæt la,
næbbe we nane æþelborennysse forðan þe we forseoð þines Cristes
ðeowdom?
 50. Agathes andwyrde þam arleasan and cwæð, Eower
æðelborennys becymð to swa bysmorfullum hæftnede þæt ge beoð
þeowan synne and stanum.
 53. Quintianus cwæð, þa cwealmbæran wita, magon
eaðelice gewrecan swa hwæt swa ðu mid wedendum muðe tælst.
 56. Sege swa þeah, ær ðu becume to þam foresædum witum,
hwi ðu ure goda biggencgas forseo?
 58. Agathes andwyrde þam arleasan ðus, Ne cwæð þu na
goda ac gramlicra deofla, þæra anlicnysse ge awendað on are and on
stanum, and ealle ða græftas ofergyldað mid cræfte.
 61. Quintianus þa cwæð þæt heo gecure oðer ðæra,
swa heo mid fordemdum dyslice forferde, swa heo þam godum geoffrode, swa swa
æðelboren and wis.
 65. Agathes him andwyrde anrædlice and cwæð, Beo þin wif
swylc swa Uenus, þin fule gyden, wæs, and beo ðu swylc swa Iouis, þin
sceandlica god, wæs, þæt git magon beon getealde eac betwux þam
godum.
 69. Þa het Quintianus hi mid handum slean gelome on þæt
hleor, þæt heo hlydan ne sceolde.
 71. Ða cwæð agathes eft ða ylcan word.
 72. Quintianus cwæð, þu cwyst þæt ðu gecure þa
tintregu to ðrowigenne, nu þu minne teonan geedlecst.
 74. Þæt mæden him andwyrde, micclum ic wundrie þe
snoterne mannan to swa micclum dysige gebigedne, þæt ðu swylce for godas
hæfst þe ðe sceamað to geeuenlæcenne.
 77. Gif hi soða godes synd, godes ic þe gewisce, gif þu hi
onscunast wit cweðaþ þonne an.
 79. Hat hi swa yfele and swa unclæne, þæt gif ðu hwylcne
wyrige, þæt ðu gewisce him þæs, þæt his lif beo gelic þinum
laðum godum.
 82. Quintianus hire cwæð to, Hwi clypast ðu swa fela
ideles?
 83. Geoffra ðam godum, þæt ic ðe gramlice ne fordo.
 84. Ða andwyrde Agathes unforht þam deman, Gif ðu mid
wilddeorum me nu bætan wylt, hi beoð sona handtame, þurh þæs
hælendes naman.
 87. Gif þu me fyr gearcost, me cymð færlice of heofonum
halwendlic deaw, þurh drihtnes ænglas.
 89. Gif ðu me swingla behætst, ic hæbbe þone halgan gast
þurh ðone ic forseo ealle þine swingla.
 91. Þa cwehte se dema his deoflice heafod, and het hi gebringan
on anum blindum cwearterne, and het þæt heo sceolde hi sylfe beþencan hu
heo mihte ætwindan þam wælhreowum tintregum.
 95. Ða cwæð Agathes, þu, earmingc, beðenc þe hu ðu
mæge ætwindan ðam ecum witum.
 97. Eode þa bliðelice to ðam blindum cwearterne, swylce heo
wære gelaðod to lustfullum beorscype, and betæhte hire gewin þam
welwyllendan drihtne.
 100. Hwæt ða on mergen se manfulla dema het Agathen gelædan
to his laðan andwerdnysse, and befran hwæt heo smeade be hyre
gesundfulnysse.
 103. Agathes him cwæð to, Crist me is for hæle.
 104. Se dema axode hu lange wylt ðu, ungesælige, ateon þas
ydelnysse mid Cristes andetnysse?
 106. Wiðsac ðinne Crist, and clypa to þam godum, þe læs
ðe þu ðin lif forlæte on iugoðe.
 108. Agathes andwyrde anfealdlice and cwæð, Wiðsac ðu
þine godas, þe synd stænene and treowene, and gebide þe to þinum
scyppende, þe soðlice aleofað; gif ðu hine forsihst, þu scealt on
ecum witum ðrowian.
 112. Þa wearð se arleasa gehathyrt, and het hi on hencgene
astreccan, and ðrawan swa swa wiððan wælhreowlice, and cwæð,
Forlæt þine anwylnysse, þæt ðinum life beo geborgen.
 115. Agathes andwyrde on ðære hencgene þus, Swa ic
lustfullige on þisum laðum witum swa swa se ðe gesihð þone þe he
gewilnode oððe se þe fint fela goldhordas.
 119. Ne mæg min sawl beon gebroht mid blysse to heofonum butan
min lichama beo on þinum bendum genyrwod, and fram ðinum cwellerum on
þinum copsum agrapod.
 122. Þa gebealh hine se wælhreowa and het hi gewriðan on
ðam breoste mid þære hencgene and het siððan ofaceorfan.
 124. Agathes him cwæð to, Eala ðu arleasosta, ne sceamode
þe to ceorfanne þæt þæt ðu sylf suce?
 126. Ac ic habbe mine breost on minre sawle ansunde, mid þam ðe
Ic min andgit eallunga afede.
 128. Quintianus ða het hi to cwearterne gelædan, and het hire
ofteon ætes and wætes, and cwæð þæt nan læce hi lacnian ne
moste.
 131. Efne ða on middre nihte com sum harwencge mann into þam
cwearterne, and his cnapa him ætforan, hæfde leohtfæt on handa, wolde
þa halgan gelacnian.
 134. Seo eadige Agathes cwæð to ðam læce, Ne gymde Ic
nanes læcecræftas næfre on minum life, ic hæbbe minne hælend
þe gehælð mid his worde; he mæg, gif he wyle, mihtelice me
gehælan.
 138. Þa cwæð se harwencga, He me sende to ðec ; Ic eom his
apostol, and ðu efne nu bist hal on his naman.
 140. And he sona ferde.
 141. Þa cneowode Agathes and ðancode Criste þæt he hi
gemunde and his mæran apostol to hire asende mid swylcum frofre.
 144. Æfter ðam gebede beseah to hyre breoste, and wæs
þæt corfene breost þurh Crist geedstaðelod, and ealle hire wunda
wurdon gehælede.
 147. Þær scean ða mycel leoht on þam sweartum cwearterne,
swa þæt ða weardas flugon mid fyrhte fornumene.
 149. Þa tihton þa hæftlingas þæt halige mæden
þæt heo awæg eode, and ða wita forfluge.
 151. Þa cwæð Agathes, þæt æðele mæden, Nelle ic
amyrran mine kynehelm, ne ða weardas geswencan, ac ic þurhwunige her.
 154. Þa on ðam fiftan dæge het se dema hi gefeccan, and
cwæð þæt heo sceolde þam godum geoffrian, oððe mid teartum
witum getintregod beon.
 157. Þa cwæð Agathes, þu earma andgitleasa, hwa wyle
clypian to stane, and na to þam soðan gode ðe me fram eallum þam witum,
þe ðu wælhreowlice on minum lice gefæstnodest, for his naman
gehælde and min breost geedstaðelode, þe ðu, arleasa, forcurfe?
 162. Þa befran se hæðengylda hwa hi gehælde.
 163. Agathes cwæð, Crist godes sunu.
 164. Quintianus cwæð to ðam clænum mædene, git þu
namast Crist?
 165. Heo cwæð him to andsware, Crist ic andette mid welerum
and æfre mid heortan to him clypige.
 167. Ða cwæð se deofles þen, nu ic sceal geseon gif Crist
ðe gehælð.
 168. Het ða streowian geond þa flor, fela byrnenda gleda and
tobrysede tigelan, and hi swa nacode het wylian on þam fyre.
 171. Þa wearð mycel eorðstyrung on ðære ylcan stowe, and
feol se stænene wah uppan þæs stuntan rædboran, þæt he
ælltocwysde and sum oþer cniht samod, swyðe rihtlice swa forðan þe
hi rædboran wæran þæs arleasan deman to his yfelum dædum.
 176. Eac swylce seo burh eall byuigende stod for ðære
eorðstyrunge, and arn seo burhwaru endemes to þam arleasan, axiende mid
gehlyde hwi he þæt Godes mæden swa gramlice tintregode.
 180. Þa fleah Quintianus, afyrht for ðam gehlyde, and eac seo
eorðstyrung hine geegsode þearle; het swa þeah hi gebringan binnan ðam
cwearterne.
 183. Hwæt ða Agathes inwerdlice clypode mid astrehtum handum
to þam Hælende þus, Eala ðu min drihten, þe me to menn gesceope, and
æfre fram cyldhade me gescyldest ofþis, þu þe woruldlice lufe awendest
fram me, þu ðe dydest þæt ic ofercom þæs cwelleres tintregu,
scearp isen and fyr and þa slitendan clawa, þu ðe me on þam witum
geþyld forgeafe; ðe ic bidde, Drihten, þæt ðu minne gast nu to þe
genime, forðan þe nu is tima þæt ic þas woruld forlæte, and to
þinre liðan miltheortnysse becuman mote, min leofa Drihten.
 195. Æfter þysum gebede binnan þam cwearterne heo ageaf hire
gast, and to Gode siðode.
 197. Þa com seo burhwaru, and bebyrigde hire lic mid mycelre
arwurðnysse on eallniwere þryh.
 199. Þær com ða godes encgel gangende swa swa mann, þam
fyligdan æt fotum fela wlitige cnapan, and sette enne marmstan æt
þæs mædenes heafde binnan þære þryh, þysum wordum awritene,
<foreign>Mentem sanctam spontaneam, honorem deo, et patrie liberationem</foreign>.
 204. Þæt is on Englisc, halig mod sylfwille, wurðmynt þam
welwyllendan Gode, and eardes alysednyss.
 205. Þa awende se encgel aweg mid þam cnapum, and nes se mann
on þære scire þe hi gesawe ærþan.
 207. Hwæt ða, Quintianus, Cristes wiðerwinna, ferde on scipe
ofer Semithetum embe Agathen æhta, and eac wolde gehæftan ealle hire
mægðe, ac he ne moste for Criste.
 211. Hine gelæhte an hors, þa ða he læg on ðam scipe,
hetelice mid toðum and hefde him upp.
 213. Þa spearn oðer hors to, and asprencde hine ofer bord, and
næs his fule lic afundan æfre siððan.
 215. Þa ne dorste nan man dreccan hire megðe, ac arwurðodon
hi ealle, geegsode þurh God.
 217. On þære ylcan scire Sicilian landes is an byrnende munt,
þone menn hatað Ethna, onæled mid <foreign>sulphore</foreign>, þæt is swæfel on
Englisc.
 220. Se munt byrnð æfre, swa swa ma oþre doð.
 221. Þa getimode hit ymbe twelfmonað æfter Agathes
þrowunge, and Ethna up ableow swyðe egeslice ontendnysse, and arn be þam
munte on flodes gelicnysse, and formulton þa stanas, and seo eorðe forbarn,
oð þæt hit to þære byrig becom.
 226. Þa urnon þa hæðenan to þære halgan byrgene, and
ahofen þone oferbrædels of þære halgan byrgene togeanes þam fyre,
þe hi afærde forðearle.
 229. Þa wearð þæt fyr gestilled, and ætstod sona for
Agathen geearnungum, þære æðelan femnan.
 231. Six dagas hit barn, and ætstod on þam dæge þe seo
eadige Agathes to ðam ece life gewat, þæt swa wurde geswutelod þæt
seo ceaster wearð ahred fram þæs fyres frecednysse þurh Agathen
foreþingunge, þam Hælende to lofe, þe his halgan swa wurðaþ.
 236. Þæs him sy a wuldor on ecere worulde; AMEN.

END_TEXT
START_TEXT

ÆLS (Lucy)
B1.3.10.
Saint Lucy: Skeat 1881-1900, I, 210-18.



 1. <foreign>DE SANCTA LUCIA UIRGO</foreign>.
 1. ÐA ASPRANG AGATHEN HLISA OFER LAND AND SÆ, SWA þæt
fram Siracusa sohte mycel meniu ofer fiftig mila þæs mædenes byrgene,
on Catanensciscre byrig mid mycelre onbryrdnysse.
 5. Þa com sum wydewe, seo wæs geciged Euthicia, betwux oðrum
mannum to þære mæran byrigene, and hire dohtor samod, seo gesælige
Lucia.
 8. Seo wydewe wæs unhal, swa þæt hire arn blod geond feower
geare fæc, and fæla læca cunnode, ac hi ealle ne mihton hyre anre
gehelpan.
 11. Hit gelamp ða æt þære mæssan, þæt man
rædde þæt godspell, hu þæt wif wearð gehæled, þe wæs on
blodes ryne, þaða heo hrepode þæs Hælendes reaf.
 14. Þa cwæð Lucia mid geleafan to hire meder, Gif þu
gelyfst, modor, þysum mæran godspelle, gelyf þæt Agathes geearnode
æt Criste, þaða heo for his naman ðrowode þæt heo hine symle
hæbbe on andwerdnysse on ecere blysse.
 19. Gehrepa hire byrigene, and þu bist sona hal.
 20. Þa æfter þære mæssan seo modor and seo dohtor
astrehton hi on gebedum æt þære byrgene.
 22. Mid þam þe hi lagon and gelencgdon ða gebedu, þa
wearð Lucia on slæpe, and geseah Agathen betwux engla werodum, ænlice
gefretewode, and clypode hyre þus to, clypigende ufenne, Min swustor Lucia,
soð godes mæden, hwi bitst þu æt me þæs þe ðu miht sylf
getiðian?
 28. Þinre meder geheolp þin halga geleafa, and efne heo is
gehæled halwendlice ðurh Crist.
 30. And swa swa þeos burh is gemærsod þurh me fram Criste,
swa bið Siracusa burh þurh þe gewlitegod, forðan þe þu gearcodest
Criste, on þinum clænan mægðhade, wynsume wununge.
 33. And ða awoc Lucia.
 34. Heo aras ða bifigende for ðære beorhtan gesihðe, and
sæde to hire meder, þu eart mihtiglice gehæled.
 36. Nu bidde ic þe, þurh þa ylcan þe þe mid gebedum
gehælde, þæt þu nanne brydguman næfre me ne namige, ne of minum
lichaman deadlicne wæstm ne sece; ac þa ðing þe þu woldest to
gewemmednysse me syllan, forgif me ða to clænnysse to Criste farendre.
 41. Þa cwæð seo modor, mine þincg þu wast, and ic heold
nu nigon gear wið ealle hynða þines fæder gestreon and furðor hi
geeacnode.
 44. Beluc ærest mine eagan, and þa æhta ateoh loca hu þe
licige, min leofa dohtor.
 46. Þa cwæð Lucia, hlyst mines rædes; ne miht ðu naht
lædan of þysum life mid þe, and þæt þu on deaðe sylst for
drihtnes naman, þu hit sylst for þan þe þu hit ne miht mid þe
aweglædan.
 50. Ac syle nu on gesundfulnysse þam soðan Hælende swa
hwæt swa þu gemyntest on forðsiþe to donne.
 52. Þus tihte Lucia gelome þa modor, oð þæt heo
beceapode þa scinendan gymmas, and eac hire landare wið licgendum feo, and
dælde siððan þearfum and ælþeodigum mannum, wydewum and wreccum
and wisum Godes þeowum.
 57. Þis com þa to earan þam æðelborenan cnihte þe
awogode Lucian, se wæs geciged Pascasius, arleas hæðengilda, and tihte
þæt halige mæden to þæra deofla offrungum.
 60. Ac þæt drihtnes mæden cwæð, Hluttor offrung
þæt is, and licwurðe Gode, þæt mann wydewan geneosige and wreccan
gefrefrige, and steopbearnum gehelpe on heora gedrefednyssum.
 64. Ne dreah ic nu þrym gearum nane oþre dæda, butan þam
lyfigendan drihtne þas lac geoffrode.
 66. Nu ic wylle me sylfe him soðlice geoffrian, forðan ic leng
næbbe hwæt ic on his lacum aspende.
 68. Þa yrsode Pascasius, and hi spræcon fela, oð þæt he
hire swingele behet gif heo suwian nolde.
 70. Lucia him cwæð to, þæs lifigendan Godes word ne magon
geswican, ne forsuwode beon.
 72. He axode ða mid olle, Eart þu la God?
 73. Lucia him andwyrde, Ic eom þæs ælmihtigan þinen;
forþi ic cwæð Godes word, forþan þe he on his godspelle cwæð,
Ne synd ge þe þær sprecað, ac sprycþ se halga gast on eow.
 76. Eft þa Pascasius orgellice befran, Wunað se halga gast on
þe eornostlice?
 78. Lucia andwyrde þam arleasan and cwæð, Se apostol behet
þam ðe healdað clænnysse, þæt hi synd godes templ, and þæs
halgan gastes wunung.
 81. Þa cwæð se arleasa, Ic hate þe ardlice lædan to
þæra myltestrena huse, þæt ðu þinne mægðhad forleose,
þæt se halga gast þe fram fleo, ðonne þu fullice byst gescynd.
 84. Lucia andwyrde þus, ne bið ænig gewemmed lichama to
plihte gif hit ne licað þam mode.
 86. Þeah þu mine hand ahebbe to ðinum hæþengilde, and
swa þurh me geoffrige mines unwilles, ic beo þeah unscyldig ætforan
ðam soðan Gode, seþe demð be þam willan, and wat ealle þincg.
 90. Gif þu me unwilles gewemman nu dest, me bið twifeald
clænnysse geteald to wuldre.
 92. Ne miht þu gebigan minne willan to þe, swa hwæt swa þu
minum lichaman dest, ne mæg þæt belimpan to me.
 95. Þa wolde se wælhreowa his word gefyllan, þæt heo
wurde gelæd to þære laðan fulnysse, and begunnon hi teon to þære
galnysse huse; ac Godes miht wearð geswutelod sona on þam mædene, swa
þæt se halga gast hi heold and mid hefe gefæstnode, þæt þa
manfullan ne mihton þæt mæden astyrian.
 100. Þa cnitton hi rapas mid reðum anginne hire to handum and
fotum, and fela samod tugon, ac heo næs astyrod, ac stod swa swa munt.
 103. Þa wearð geancsumod se arleasa Pascasius, and het him
gelangian þa leasan drymen to, þæt hi þæt Godes mæden mid heora
galdrum oferswyðdon.
 106. Ac ðaþa him naht ne speow, þa het he spannan oxan to, ac
hi ne mihton awecgan þæt mæden þagit swa.
 108. Se cwellere þa cwæð to þam clænan mædene,
hwæt is se intinga þæt an þusend manna þe ne magon astyrian swa
unstrang swa ðu eart?
 111. Lucia him cwæð to, þeah þu clypige tyn þusend
manna, hi sceolan ealle gehyran þone halgan gast þus cweðende, <foreign>Cadent a
latere tuo mille, et decem milia a dextris tuis, tibi autem non adpropinquabit
malum,</foreign> þusend feallað fram þinre sidan, and tyn þusend fram þinre
swyðran, þe sylf soðlice ne genealecæð nan yfel.
 116. Þa wearð se arleasa geancsumod eft swiðor on mode, and
het mycel ad ontendan on ymbhwyrfte þæs mædenes, and mid pice hi
besprencgan/ and mid spyrcendum ele.
 119. Heo stod þa unforht on þam fyre and cwæð, Ic abæd
æt Criste þæt ðis cwealmbæra fyr me ne gewylde, þæt þu
wurðe gescynd, and hit þam geleaffullum afyrsige þære ðrowunge
forhtunge, and þam ungeleaffullum þa yfelan blysse ofteo.
 124. Þa wearð se wælhreowa wodlice geancsumod, þæt his
magas ne mihton his modleaste acuman; Ac heton acwellan þæt clæne
mæden mid swurde.
 127. Heo wearð þa gewundod, þæt hire wand se innoð ut,
ac heo ne gewat swa þeah, ac þurhwunode on gebedum swa lange swa heo wolde,
and to þære leode cwæð, Ic secge eow to soþan þæt sib is
forgifen Godes gelaðunge, and se gramlica casere Dioclytianus is gedon of his
rice and Maximianus se manfulla is dead.
 134. Swa swa seo Catanenscisce burh binnan hire weallum hæfð
minre swyster Agathen miccle foreþingunga, swa ic eom forgifen, fram þam
ælmihtigan Gode nu þyssere byrig Siracusanan eow to geþingienne, gif ge
foð to geleafan.
 139. Mid þam þe heo þis spræc, wearþ se manfulla
Pascasius mid racenteagum gebunden, and beforan ðam mædene gelæd.
 141. He wæs ær gewreged for his wælhreowum dædum, to
Romaniscre leode, þe ða ealle land geweolden.
 143. He wearð þa gebroht on bendum to Rome, and þa witan
heton hine beheafdian, þaþa he ne mihte his mandæda betellan.
 146. Seo eadiga Lucia on þære ylcan stowe wunode þe heo
ofslagen wæs, oðþæt sacerdas coman and hi gehusloden mid haligre
gerynu.
 149. And heo gewat to Criste mid þam þe hi cwædon amen.
 150. Þa arærde þa leoda þær heo læg cyrcan, and on
hire naman gehalgodon, þam hælende to wurðmynte seðe æfre rixað
on ecnysse god;AMEN.

END_TEXT
START_TEXT

ÆLS (Peter's Chair)
B1.3.11.
Chair of Saint Peter: Skeat 1881-1900, I, 218-38.



 1. <foreign>UIII KALENDAS MARTIAS, CATHEDRA SANCTI PETRI</foreign>.
 1. WE CWEÐAþ ON GERIMCRÆFTE CATHEDRA SANCTI PETRI seofon
nihton er þam monðe þe we Martius hatað.
 3. Nu synd sume men þe nyton hwæt se nama getacnað.
 4. Cathedra is gereht bisceopstol on Englisc, and se halga Petrus
wæs ahafen on þam dæge on his bisceopstol on þære byrig
Antiochian.
 7. Þone stol he gesæt seofon gear fullice, and siððan
gewende be Godes wissunge to þære mæran Rome byrig and þær binnan
wunode fif and twentig geara, and fela wundra æteowde þære Romaniscan
leode oðþæt he hi to geleafan gebigde.
 12. He ferde fram Antiochian for þan þe he wæs apostol and
sceolde gehwær gecuman and Cristendom aræran.
 14. Þa gesæt he on Rome oðer bisceopsetl, oð þæt se
arleasa Nero hine ahencg on rode.
 16. Nu wylle we eow secgan sume Petres wundra, him to wurðmynte
and eow to trymmincge, ac ure mæð nys þæt we ealle his mærða
secgan.
 19. We sædon hwilon ær hu his sceadu gehealde ealle þa
untruman þe heo oferglad, swa hwær swa he eode, and hi ealle astodon
ansunde ætforan him, þe on ðam fænne ær lagon.
 23. Nu wylle we eac eow secgan hu he sume dæg eode to þam
Godes temple mid þam godspellere Iohanne.
 25. Þa læg þær sum creopere lama fram cildhade, se wæs
dæghwamlice geboren to þam beorhtan gete, þæt he ælmessan
underfencge æt þam infarendum.
 28. Ða beseah he to Petre sumere ælmessan wilnigende.
 29. Petrus soþlice cwæð, Næbbe ic seolfor ne gold, ic
þe do þæt ic hæbbe, aris on Drihtnes naman hal on þinum fotum, and
gefeng his swiðran arærde hine upp.
 32. And he leop sona cunnigende his feðes, hwæðer he cuðe
gan.
 34. Eode þa mid blisse binnan þam temple mid þam halgum
apostolum, þone hælend herigende.
 36. Þa oncneowan hine ealle þe hine cuðon ær, and micclum
wundrodon þæs wædlan hæle.
 38. Eft æt sumon sæle þa Petrus siþode neosigenne þa
geleaffullan, þa becom he to Liddan, wolde ða gebroðra gespræcan þe
on þære byrig eardodon.
 41. Þa gemette he anne bædrydan binnon þam weallum, Eneas
gehaten, for eahte gearum lama.
 43. Þa cwæð se eadiga Petrus to þam earman bæddrydan,
gehæle ðe drihten Crist, aris and do þe gearowne.
 45. Þa aras se bæddryda unbunden fram Petre, se þe hæfð
þa mihte þæt he mæg unbinden þa fæstan cnottan fyrnlicra synna
þam ðe mid dædbote hine biddað georne þæt he him geþingie to
þam hælende criste.
 50. Þa gelyfde seo burhwaru, þurh þæs bæddrydan
hæle,on þone soðan God, and gecyrde to fulluhte, and þa Saroniscan swa
gelice dydon.
 53. Ioppe hatte sum burh, gehende þære Liddan, on þære
wæs an wydewe wel gelyfed, Thabitas geciged, and swyþe ælmesgeorn, and
mid godum weorcum geglencged forþearle.
 57. Seo wearð geuntrumad on þam ylcan timan, gewat þa of
life, and læg on uppflora.
 59. Þa geaxodon þa geleaffullan þe þæt lic besætan
þæt Petrus wæs on Liddan, þam lande swa gehende, asendan þa twegen
weras wið his, and bædon þæt he butan yldincge hi geneosode.
 63. Þa aras se apostol and ardlice þider com, eode to þære
uppflora, and efne him embe stodon wepende wydewan and wanhafele þearfan,
æteowigende him þa reaf and þa gerenodan tunecan, þe Thabitas him
worhte ær þan þe heo gewite.
 68. Þa het se halga Petrus þæt hi him þæt hus gerymdon,
and gebigde his cneowa biddende hire lifes.
 70. Wende þa to þam lice and hlude clypode, Thabita aris, and
heo þærrihte geedcucode, beseah to Petre, and geset hire upp.
 73. Þa gelæhte Petrus hire liþian hand, arærde hi upp
hale of þam bedde.
 75. Þa asprang þis wundor wide geond þæt land, and fela
gelyfdon on þone lifigendan God.
 77. Þa wunode Petrus æfter þære wydewan æryste manega
dagas on Ioppe, mid sumum gelyfedan menn, Symon gehaten; his hus stod wið
þa sæ.
 80. Þa wolde se apostol hine onsundron gebiddan, and astah to
þære uppflora embe midne dæg utan, wæs eac ofhingrod, and wolde
þær anbidian.
 83. Þa wearð him æteowed wundorlic gesihð, he geseah
heofonas opene and him com to an fæt, fyðerscyte and brad, and binnan
þam wæron ealle cuce nytenu creopende and gangande.
 87. Him com stemn to, þus clypiende þriwa, aris nu Petrus, and
þas reðan deor ofsleh, maca þe to mete, þæt þu mege þe
gereordian.
 90. Þa cwæð se halga wer, ne gewurðe hit, leof Drihten,
forþan ðe ic ne onbyrgde swa hwæt swa unclæne bið.
 92. Þa com him eft stemn to þus clypigende of heofonum,
þæt þæt God geclænsode, ne cwæð þu þæt hit ful sy.
 94. Þriwa him wæs þus geclypod to, and þærrihte wearð
þæt fæt upp to heofonum abroden, eft mid þam nytenum.
 96. We wyllað eow secgan sceortlice þas getacnunge.
 97. Þæt fyþerscyte fæt mid þam fulum nytenum hæfde
getacnunge ealles hæðenes folces, þe on fyðerscytum middanearde
fullice leofdon, ac Crist hi geclænsode, þurh his tocyme on worulde.
 101. And forþi cwæþ se stemn clypigende to Petre, þæt
he hine gereordode mid þam reþenum nytenum, forþan þe hi wæron
geclænsode þurh Cristes þrowunge, and he sceolde hi awendan of þam
wyrmhiwe þurh soðe lare to gesceadwisnysse, and to manna gelicnysse of
þam laðum hiwe.
 107. Þriwa clypode seo stemn fram þære halgan ðrynnysse,
seo þe is an ælmihtig God æfre untodæledlic.
 109. Mid þam ðe Petrus smeade hwæt his gesihð gemænde,
þa clypodon þær ðry weras, cnucigende æt þam geate, and axodon
æt þam hiwum hwæðer se halga Petrus þær wununge hæfde, woldon
hine gespræcan.
 113. Efne þa se halga gast him þæt sæde and cwæð,
þry weras þe secað, of Cessarean byrig, aris and far mid him, forþan
þe ic hi asende.
 116. Petrus þa eode ardlice to ðam mannum, befran for hwylcum
intingan hi hine axodon.
 118. Hi sædon þæt Cornelius hi asende to him.
 119. He is hundredes ealdor, and hæfð Godes ege, swyðe
rihtwys wer, þæt wat eall þeos scyr.
 121. Him com to Godes æncgel and cwæð þæt he sceolde
þe him to langian, and þine lare gehyran.
 123. Þa on ærnemergen eode se eadiga Petrus mid þam
ærendracum, and eac his gebroðra samod to Cessarean byrig.
 126. Cornelius gelaðode his leofestan freond, wolde þæt hi
gehyrdon þa halgan lare æt Petre, and eode him togeanes, and hine
eadmodlice gebigde adune to his fotum, ac his onfencg Petrus.
 130. Eode þa inn mid Cornelie, and cwæð to him eallum, Ge
witon þæt us Iudeiscum ne gedafenað to genealecenne eow hæðenum
mannum, ac me geswutelode God þæt us nys to cweðenne þæt ge
unclæne syndon.
 134. Ic com eac forþy buton ælcere twynunge, ic axe þone
intingan, hwi þu me gelangodest.
 136. Cornelius cwæð þa, me com to Godes encgel nu ær on
dæg embe nontid, þaþa ic me ana gebæd, stod on hwitum gyrlum and
cwæð þus to me, þin gebæd is gehyred fram þam healican Gode, and
þine ælmyssan synd on his gesihþe getealde.
 141. Asend nu to Ioppen to Symone Petre, and gelange hine to þe,
þæt he þe lifes word secge.
 143. Nu sende ic to þe and we synd gearwe ealle þa þincg to
gehyrenne, þe se hælend þe bebead.
 145. Cristendom næs þagit cuð on þære byrig, ne þes
Cornelius næs on Criste gefullod, ac he gelyfde swa þeah on þone
lifigendan God, and mid ælmessum geearnode þæs ængles wyssunge, and
astealde þam hæþenum healice gebysnunge, ða þa he to fulluhte heora
fyrmest beah.
 151. Þa cwæð se eadiga Petrus, Ic oncneow to soþan
þæt Gode is andfencge on ælcere mægðe seþe hine ondræt, and
deð rihtwisnysse.
 154. Ongan þa to secgenne þone soþan geleafan þam
hæðenan þegne be ðæs hælendes fære; hu he worhte wundra on
þyssere worulda fela, and siððan deað þrowode sylfwilles for us, and
on þam þryddan dæge aras of ðam deaðe gesund.
 159. Þa betwux þysum wordum wearþ mycel Godes wundor, swa
þæt se halga gast com ofer þa hæðenan, and hi ealle spræcon,
þe ða lare gehyrdon, mislicum gereordum mærsigende God.
 163. Þa wundrodon þa Iudeiscan þe þær wæran mid
Petre, geleaffulle on Criste, þæt se halga gast com ofer ða
hæðenan, and se halga Petrus cwæð, hwa mæg wæteres forwyrnan
þysum werum to fulluhte, nu hi þone halgan gast habbað underfangen swa
swa we sylfe?
 168. And he sona het hi ealle fullian, on þæs ælmihtigan
naman.
 170. Þa bædon hi Petrum þæt he andbidode þær ane
feawa daga æfter heora fulluhte.
 172. Eft þaða Petrus com to þam Cristenum heape binnan
Hierusalem, þa befrunon þa gebroðra þe of Iudeiscum cynne on Crist
gelyfdon, Hwi eodest þu to þam hæðenum, and on heora huse geæte ?
 176. Þa Iudeiscan wendon þæt hi ana wæron Gode gecorene,
and forþy swa cwædon.
 178. On ealdum dagum under moyses æ noldon þa Iudeiscan
genealecan þam hæþenum, ne mid him gereordian, and swyþe rihtlice
þa, forþan þe hi gelyfdon on þane lifigendan God, and þa hæðenan
gelyfdon on þa leasan godas, þaða næron godas ac gramlice deofle.
 184. Nu woldon ða Iudesican heora gewunan healdan æfter heora
fulluhte, and forseon ða hæþenan.
 186. Þa began se halga Petrus him eallum secgan hwæt him God
geswutelode ærðan þe he þider siþode, and hu se halga gast com ofer
þa hæþenan and cwæð, Gif God him forgeaf þæs halgan gastes
gife swa swa us on frymþe on fyrenum gereordum, hwæt eom ic manna þæt
ic mihte God forbeodan?
 192. Þa suwodon þa Iudeiscan syððan hi þis gehyrdon, and
wuldrodon God, þæt he wolde forgifan þam hæþenan dædbote to
þam heofonlican life.
 195. Marcellus wæs gehaten sum mære Godes þegn, se folgode
Symone þam sceandlican dry, oðþæt se eadiga Petrus þone arleasan
oferdraf.
 198. Þa forlet Marcellus þone manfullan dry, and folgode Petre
and to fulluhte beah.
 200. Nu awrat þæs Marcellus hu sancte Petres dohtor Petronella
gewat of worulde to Criste.
 202. Petrus hæfde wif ærðan þe he wære gecyrred to
Cristes hirede, ac he wiþcwæð siððan woruldlicum gewilnungum and
wifes neawiste, forþan þe Crist astealde clænnysse on worulde, and ealle
his folgeras ferdon on clænnysse, swa swa Petres cwæð cuþlice him
to.
 208. <foreign>Ecce nos reliquimus omnia, et secuti sumus te; quid ergo erit
nobis</foreign>; Efne we forleton ealle þincg on worulde and þe nu folgiaþ,
hwæt foresceawost þu us?
 211. On anginne middaneardes cwæð se ælmihtiga God, Beoð
gemenigfylde and gefyllað þas eorðan.
 213. And Crist wolde on his tocyme clænnysse aræran, and his
halgan hired heold on clænnysse.
 215. Menn hæfdon on frymðe heora magan to wife, and swa wel
mosten for ðære wifleaste, and gif nu hwa swa deð næfð he Godes
bletsunge.
 218. Under moyses æ, moste se bisceop habban an genæwnod wif,
for þære gewissan æftergencgnysse, þæt is þæt se sunu sceolde
symle fon to þam hade, æfter his fæder geendunge and nan oðer ne
moste.
 222. Hit mihte þa wel swa, for þan þe hi ne mæssodon
næfre, ac hi offrodon nytenu on heora lacum Gode.
 224. Ne husel næs gehalgod ærþam ðe se hælend com, and
þa niwan gecyðnysse mid Cristendome arærde, and geceas þa clænan to
his clænum þeowdome, na to nytena offrunge ac to his agenum lichaman.
 228. And bisceopas ne beoð nu be gebyrdum gecorene, ac seo halige
gelaðung lufað þa clænan, and Crist wile habban þa þe him
clænlice þeniað æt þam liflicum lacum his lichaman and blodes.
 232. We sceoldan secgan be þære snoteran Petronellan, þæs
eadigan Petres dehter, ac us bearn þis on mod.
 234. Se foresæda Marcellus sæde þæt heo læge on
paralisin swa swa Petrus sylf wolde.
 236. Þa axode Titus þone eadigan apostol, hwi he geþafode
þæt heo swa lage on þam legerbedde, þonne he oðre alefede ealle
gehælde, and heo ana læg swa.
 239. Ða cwæð se halga fæder þæt hire fremode
þæt, ac þelæs þe hwa wene þæt ure word ne mæge hire hæle
forgifan, ic hate hi nu arisan and us eallum þenian.
 242. And heo þærrihte aras, þenode hire fæder and his
geferum hal.
 244. Æfter þære þenunge het se halga Petrus hi to bedde
gan and beon eft seoc.
 246. Heo þeah ða on Godes ege and God hi eft gehælde, swa
þæt heo sylf mihte manega oðre gehælen, þurh halige gebedu on
ðæs Hælendes naman.
 249. Hire wæs sum oþer mæden geferlæht Felicula gehaten,
fulfremed on Godes ege and on ealre godnysse.
 251. Ac Petronella wæs swyðe wlitig on hiwe.
 252. Þa com sum heretoga se wæs gehaten Flaccus, mid mycelre
fare to þære mæran Petronellan, wolde hi niman to wife for hire
wlitigan hiwe.
 255. Þa cwæð þæt halige mæden to þam hæþenan
menn, hwi come þu mid wæpnum and mid wælreowum cempum to anum mædene
unmihtigum to wige?
 258. Ac gif ðu me habban wylt hat cuman to me æðelborenne
wif and wlitige mædenu nu æfter ðrym dagum, and ic efne mid him to
þinum huse cume.
 261. And he hire gelyfde.
 262. Hwæt þa Petronella mid fæstenum hi gebæd to ðam
heofonlican cynincge, þe heo gecoren hæfde on eallum þam fyrste, and
Felicula samod, oðþæt Nicomedis se mæssepreost com on þam ðriddan
dæge, and dyde him mæssan, and seo halige Petronella þa husel
underfeng, gewende to hire bedde and gewat sona.
 269. Þa comon þa wif swa heo hæfde gecwæden, and
behwurfon hire lic oþþæt heo bebyrged wæs, swylce hi forðan comon
þæt hi þa fæmnan bestodon.
 272. Þa awende se Flaccus to Feliculan his mod, and cwæþ
hire þus to mid þrutigendum mode, Geceos þe nu ardlice an þyssere
twægra, oþþe ðu beo min wif oððe gebuh to urum godum and him lac
geoffra.
 276. Ac heo him andwyrde þus, Ne beo ic næfre þin wif,
forðan þe ic sylfwylles eom Criste gehalgod, ne ic þam hæþenum godum
lac ne geoffrige, forðan þe ic on Crist gelyfe.
 280. Þa het se arleasa Flaccus þa fæmnan gebringan on
þysterfullum cwearterne, and cwæð þæt man ne sceolde ænigne
bigleofan hire don binnon seofon nihton.
 283. Heo wunode þa swa seofon niht meteleas, and syððan
wearð getintregod for þan soðan geleafan and for hyre mægðhade
oðþæt heo wearð gemartyrod, and hire gast ferde freoh to heofonum.
 287. Þa com Nicomedis se foresæda mæssepreost, and bebyrgde
hire lic to lofe þam ælmihtigan.
 289. Þa gelæhte Flaccus þone geleaffullan preost, and
forðan þe he nolde þam fulum godum geoffrian, het hine beswingan
oðþæt he sawlode.
 292. He gewat þa to heofonan to hælende Criste, þam is
wuldor and wurðmynt on ealra worulda woruld;AMEN.

END_TEXT
START_TEXT

ÆLS (Forty Soldiers)
B1.3.12.
The Forty Soldiers: Skeat 1881-1900, I, 238-60.



 1. <foreign>VII IDUS MARTIAS, NATALE SANCTORUM QUADRAGINTA MILITUM</foreign>.
 1. WE WYLLAð EOW GERECCAN þæRA feowertigra cempena
ðrowunge, þæt eower geleafa þe trumre sy þonne ge gehyrað hu
þegenlice hi þrowodon for Criste.
 4. On þæs caseres dagum þe wæs gehaten Licinius wearð
astyred mycel ehtnys ofer þa Cristenan, swa þæt ælc Cristen mann
sceolde be his agenum feore þam Hælende wiðsacan and to hæðenscype
gebugan, and þam deofolgyldum drihtnes wurþmynt gebeodan.
 9. Þa wæs geset sum wælhreowa dema Agricolaus geciged, on
anre byrig Sebastia gehaten, on þam lande Armenia.
 12. Se foresæde dema wæs swiðe arleas, Cristenra manna
ehtere and arod to deofles willan.
 14. Þa het se cwellere þæs caseres cempan ealle geoffrian
heora lac þam godum.
 16. Þa wæron on þam campdome Cappadonisce cempan, feowertig
Cristenra unforhte on mode, æwfæstlice libbende æfter Godes lare.
 19. Þas gelæhte se dema and gelædde hi to þam
deofolgyldum, and cwæð mid olecunge þæt hi æþele cempan
wæron, and on ælcum gefeohte fæstræde him betwynan, and symle
sigefæste on swiþlicum gewinne.
 23. Æteowiað nu forði eowre anrædnysse, and eow sylfe
underþeodað þæra cyninga gesetnyssum, and geoffriað þam godum
ærþam þe gebeon getintregode.
 26. Þa cwædon þa Cristenan to ðam cwellere þus, Oft we
oferswiðdon swa swa þu sylf wistest ure wiðerwinnan on gehwylcum gewinne,
þa þa we fuhton for ðam deadlicum kynincge; ac us gedafenað swyðor
mid geswince to campigenne for þam undeadlicum cynincge and þe
oferswiðan.
 32. Þa cwæð se dema þæt hi oþer þæra dydon, swa
hi þam godum geoffrodon and arwurðnysse hæfdon, swa hi ða offrunge
forsawon and gescynde wurdon.
 35. Smeageð nu, ic bidde, hwæt eow betst fremige.
 36. Ða halgan andwyrdon þam hæðenan cwellere, Drihten
foresceawað hwæt us fremige.
 38. Þa het se cwellere hi on cwearterne gebringan.
 39. Hwæt þa halgan þa heora cneowa bigdon binnon þam
cwearterne þus biddende Crist, Alys us nu, drihten, fram deoflicum
costnungum, and fram eallum æswicungum unrihtwisra wyrhtena.
 43. Hi sungon on æfenunga eft oðerne sealm, and on heora
gebedum wunodon þurhwacole oð midde niht.
 45. Þa æteowde se Hælend hine sylfne his halgum, and hi
þus getrymde to þam toweardan gewinne, God is eower anginn and eower
inngehyd ac se bið gehealden seþe oð ende þurhwunað.
 49. Ealle hi gehyrdon þæs Hælendes word and wurdon afyrhte,
and forði þurhwunodon buton slæpe oð dæg, heora Drihten
mærsigende.
 52. Hwæt þa Agricolaus on ærnemergen gegaderode his
geborenan magas to his manfullan geþeahte, and het him to lædan þa
halgan godes cempan.
 55. Hi þa ealle feowertig ætforan him stodon þa began se
dema eft hi herigan, cwæð þæt heora gelican næron on þæs
caseres lande, ne swa geherede, ne him swa leofe, gif hi noldon awendan þa
lufe to hatunge.
 60. Þa cwædon þa halgan þæt hi hine hatodon for his
geleafleaste, and lufedon heora Drihten.
 62. Þa grimetede se wælhreowa swa swa grædig leo, and het
hi gebringan gebundene on cwearterne, forðan þe he anbidode þæs
ealdormannes tocymes.
 65. Þa com se ealdorman ðæs embe seofon niht, and het sona
gelangian þa geleaffullan halgan.
 67. Þa cwæð heora an, his nama wæs Quirion, Eala ge
gebroðra, uton beon gehyrte; swa oft swa we clypodon to Criste on gefeohte we
wurdon sigefæste sona þurh his fultum, and we eac oferswiðdon þone
onsigendan here.
 72. Hwilon we wæron on micclum gewinne, and eall ure folc mid
fleame ætwand buton we feowertig þe on ðam feohte stodon, biddende
georne ures Drihtnes fultum, and sume we afligdon, sume feollan ætforan us,
and ure an næs gederod fram ealre þæra meniu.
 78. Nu is ure wiðerwinna þes wælhreowa heretoga, oðer is
se dema, and se deofol þridda.
 80. Þas ðry syrwiað hu hi us beswicon, ac uton nu clypian
Crist us to gefylstan, and þa egeslican tintregu, ne þa teartan witu, ne
ænige bendas us ne beoð to bealwe.
 84. Æfre we wæron gefultumode on ælcum gefeohte swa oft
swa we sungon þisne ænne sealm, <foreign>Deus in nomine tuo saluum me fac et in
uirtute tua libera me, et cetera</foreign>; þæt is on Englisc; þu ælmihtiga
God, gehæl me on þinum naman, and on þinre mihte me alys ealwealdend.
 89. Hi wurdon þa gelædde mid þysum lofsange to þam
reðum, and comon gehwylce to þære wæfersyne.
 91. Þa beheold se heretoga þa halgan and cwæþ, Ge sceolan
habban æt me wyrðmyntas and sceattas, gif ge urum godum offrian wyllað;
gif ge þonne beoð þwyre to þisum ge beoð geunwurðode, and eac
gewitnode.
 96. Þa cwædon þa halgan þæt hi ðone Hælend
wurðodon, and nænne oðerne swa healicne ne tealdon.
 98. Þa het se ealdorman mid ormætum graman, heora neb beatan
mid blacum flintum, ac þa stanas wendon wið þæra ehtera swa þæt
ða cwelleras hi sylfe cnucodon.
 102. Þa gelæhte se ealdorman ænne ormetne flint wearp to
þam halgum, ac he wand þwyres to þam heahgerefan and his heafod
tobræc.
 105. Þa wurdon þa halgan swyþe gehyrte, and sungan sona
þisne sang mid geleafan, <foreign>Qui tribulant me inimici mei ipsi infirmati sunt et
ceciderunt</foreign>;Mine fynd þe me gedrefdon syndon geuntrumode and adun feollon.
 109. Þa swor se dema þæt hi þurh drycræfte þa stanas
awendon to heora witnerum.
 111. Þa het se ealdorman hi ardlice lædan æft into
cwearterne, and mid carfullum mode smeade wið his rædboran hwæt him to
ræde þuhte, hu he mihte his hosp on þam halgum gewrecan.
 115. Hi wurdon þa gebrohte binnan þam cwearterne and sungon
þysne sealm mid swyþlicre blysse, <foreign>Ad te lauaui oculos meos, qui habitas in
celis, et cetera</foreign>; þæt is on Englisc, To þe ic ahæbbe mine eagan,
Drihten, þu þe eardast on heofonum, and hi ealne ðone sealm sungon.
 120. Hwæt þa on middere nihte com se ælmihtiga Drihten of
þære healican heofonan, and his halgan geneosode, and þysum wordum
gespræc/ þe her synd awrytene; Se þe soðlice gelyfð on þone
lyfigendan fæder and on his ancennedan sunu and on þone halgan gast,
þeah þe he dead beo, he bið swa þeah cucu.
 126. Beoð gehyrte, and eow ne ondrædað þæra
hæðenra wita þe synd hwilwendlice.
 127. Beoð geþyldige on þissere hwile, þæt ge beon
gewuldorbeagode on þære ecan worulde.
 129. Þa wunodon þa halgan þurhwacole oð mergen on
heofonlicre blysse þurh þæs Hælendes cyme.
 131. Þa het se ealdorman hi on mergen gefeccan, and hi ealle
cwædon swylce mid anum muðe, Doð nu be us þæt þæt Drihten
wile.
 134. Þa com eac se deofol, and hæfde ænne dracan on handa
and swurd on oðre, þus secgende þam deman, þu eart min agen, ongin nu
swiþe wel; swylce he cwæde, oferswið þas Cristenan þurh tearte wita,
þæt hi to me gebugan.
 139. Þa gewearð þam ehterum on heora yfelum geþeahte,
þæt hi þa godes halgan on heardum bendum geleddon to anum bradum mere
mid bysmorfullum edwite.
 142. On þam timan wæs swiþe hefigtime wynter, and se
foresæda mere wæs mid forste oferþeaht, and se winterlica wind wan mid
þam forste.
 145. Þa scufon þa hæþenan þa halgan into þam mere, to
middes þam ise ealle unscrydde and heom weardas setton þurhwacole menn,
þæt heora nan ne mihte mid fleame ætberstan.
 149. Þær wæs eac geset swiþe gehende þam mere, wearm
wæter on cyfe, gif þæra cyþera hwylc wolde forlætan his geleafan,
and his lic baðian on þam wearman wætere for ðæs wyntres
teartnysse.
 153. Hit begann þa on æfnunge egeslice freosan, þæt
þæt is befencg þa foresædan martyras, swa þæt heora flæsc for
ðam forste tobærst.
 156. Þa eargode heora an for þam ormætum cyle, awearp his
geleafan and wolde hine baðian on þam wlacum wætere and wende fram his
geferum, ac he gewat sona swa he þæt wæter hrepode, and wearð seo
wearmnys him awend to deaðe, forþan þe his geleafa ne geleaste oð ende,
swa swa Drihten sæde him sylf on þam cwearterne.
 163. Þa gesawon þa oðre hu þam anum getimode, and sungon
þysne sang swylce of anum muðe, Ne yrsa ðu, Drihten, us on ðysum deopum
flodum, ne þin hatheortnys on þyssere ea ne sy.
 167. Se þe hine ascyrede for þyssere scearpnysse fram us, his
lima synd toslopene and he sona losode.
 169. We nellað, Drihten, næfre fram þe twæman, oð
þæt ðu us gelyffæste þe to lofe, Drihten.
 171. We gecygað þinne naman, þonne þe soðlice heriað
ealle gesceafta and ealle niwelnyssa, fyr and hagol, snaw and ceald is, windas
and stormas, þe þin word gefyllað.
 175. Þu gæst ofer sæ swa swa ofer grenre eorðan, and þu
æþelice gestilst hyre strangan yða.
 177. Þu gehyrdest, Drihten, þone heahfæder Iacob, þaþa
he forfleah þa frecenfullan þeowracan þe his agen broþor Esau
gecwæð.
 180. Þu wære mid Iosepe in aegyptolande, and hine of
þeowdome ahofe to hlaforde.
 182. Þu gelæddest Moysen of ðam ylcan lande eft mid Israhele
folce þurh fela tacna, and him weg gerymdest on þære readan sæ.
 185. Þu gehyrdest eac siððan þine halgan apostolas; gehyr
us nu, Drihten, on þysum deopum flode, and ne læt us besencan on ðissere
cealdan hreohnysse, ne us ne forswelge þes swearta grund.
 189. We synd earmingas; gehelp us nu, Drihten.
 190. We synd gesette on sælicum grunde, and ure blod fleoð to
urum fotum adune, geliðewaca nu þisne unliðan cyle, þæt menn magon
oncnawan þæt we to þe clypodon, and we beon gehealdene forðan þe we
hopiað to ðe.
 195. Hwæt ða færlice wearð mycel wundor ðurh God;
þær com heofonlic leoht to þam halgum martyrum, swa hat swa sunne
scinende on sumere, and þæt is formealt on eallum þam mere and þæt
wæter wearð awend to wynsumum baðe.
 200. Ealle þa weardmenn wæron ær geswefode, buton heora
anum þe þyses ealles hlyste hu hi hi gebædon, and hu se an forferde.
 203. Þa beheold se ylca hwanon þæt leoht scean, ða geseah
he bringan mid þam beorhtan leohte ufan of heofonum an leas feowertig
kynehelma þam halgum martyrum þe on ðam mere stodon.
 207. Þa undergeat he sona þæt se an næs geteald to þam
cynehelmum Cristes þegna, forþan þe he nolde þa earfoðnyssa
forberan.
 210. Ða awrehte se an þa oðre weardas, and unscrydde hine
sylfne and scæt into ðam mere, clypigende and cweðende, ic eom eac
Cristen.
 213. He eode to ðam halgum, and clypode to ðam Hælende, Ic
gelyfe on þe , Drihten, swa swa þas gelyfað, læt me beon geteald to
heora getele, and do me þæs wyrðne þæt ic wælhreowe tintrega for
þe þrowige, and on ðe beo afandod.
 218. Þa geseah se deofol þæt þa Drihtnes halgan wæron
gefrefrode on heora frecednysse, and on geleafan þurhwunodon swa swa he ær
ne gelyfde þæt hi æfre þone cyle swa gesæliglice acoman.
 222. Þa bræd se sceocca hine sylfne to menn, gewrað his
sceancan and wanode him sylfum, Wa is me earmum þæt ic eom oferswyþed
fram þysum halgum werum, and ic eom gebysmorod.
 226. Hæfde ic ælteowe þenas, nære ic þus eaðelice
oferswiðed; Nu ic wylle awendan þæs wælhreowan heortan to þan
geþance þæt he þyssa halgena lic ealle forberne and on ðære ea
awurpe, þæt furðon heora ban ne beon æfre afundene.
 231. Þa sungon ða halgan on þam softum baðe, þu eart ana
God, ælmihtig scyppend, þu ðe wundra wyrcst, and ure wiðerwinnan
oferswiðst.
 234. Þu gescyndest þone sceoccan þe embe us syrwde.
 235. Hwæt þa on ærnemergen comon þa arleasan cwelleras,
and axodon þa weardmenn humeta se an wære to þam halgum geðeod,
oððe hwæt he gesawe.
 238. Þa cwædon þa weardas to ðam wælhreowum demum, We
feollan on slæpe swarlice ealle swylce we on deaðe lagon, ac he læg
þurhwacol, geseah ða wundra and wræhte us siððan.
 242. Þa gesawe we þæt leoht and he gelyfde sona, unscrydde
hine eallne and eode into heom and cwæð mid hluddre stemne þæt he
gelyfde on Crist.
 245. Þa het se arleasa dema hi ealle gelædan of ðam bradum
mere, and tobrecan heora sceancan.
 247. Þa ongunnon ða hæðenan hi handlinga ateon and
tobræcon heora sceancan, swa swa heom beboden wæs.
 249. Þa sungon hi þisne sealm on þære bræce, <foreign>Anima
nostra sicut passer erepta est de laqueo uenantium, et cetera</foreign>; þæt is on
Englisc/, Ure sawl is ahred of grine swa swa spearwa, þæt grin is tobryt,
and we synd alysede.
 253. Ure ealra fultum is on ðæs Drihtnes naman, seðe
geworhte heofonas and eorðan.
 255. Þa cwædon hi amen, and heora gastas ageafon, and ferdon
swa gemartyrode to þam ælmihtigan Drihtne þe him ær gefultumode on
ðam frecednyssum, and hi æfre getrymde oþþæt hi him tocomon.
 259. Ða gedyde se dema swa swa se deofol gebeotode, het hi ealle
forbærnan on swiðe bradum fyre; ac þa ban belifon æfter þam
bærnette, þa awurpon þa hæðenan into ðam widgillum streame.
 263. Þis wearð geswutelod sona æfter þrym dagum sumum
halgan bisceope on þære ylcan byrig.
 265. Him comon to on swæfne þa soðan Godes halgan, and
sædon hwær heora ban þa gebrohte wæron.
 267. Hwæt þa se bisceop of his bedde aras, and ferde mid his
preostum to ðam flode nihtes.
 269. Þa scinon ða ban swa beorhte swa steorran on þam
wætere, and hi ðæs wundrodon.
 271. Ealle hi becoman to anre dypan, and næs forloren naht on
þam flode, and þæt leoht geswutelode swa hwær swa hi lagon.
 274. Þa gebrohte se bisceop ealle þa halgan ban on gelimplicum
scrynum, and gelogode hi up on geleaffulre cyrcan to lofe þam ælmihtigan,
ðam sy wuldor and wurðmynt on ealra worulda woruld.
 277. AMEN.
 278. Hwæt losað æfre þam ælmihtigan Gode?
 279. Gif hwylc ungesælig mann his scyppende bið ungehyrsum,
and nele þurhwunian on weldædum oð ende, ac forlæt his gelæfan and
þone leofan Drihten, þonne bið oðer gecoren to þam kynehelme þe se
oðer nolde geearnian þurh geswinc, swa swa ge gehyrdon on þissere
rædinge, þæt an þæra weardmanna wearð þam halgum geðeod, and
gelæhte þone kynehelm þe se oðer forleas Iudas eac, se arleasa þe
belæwde þone hælend, aheng hine sylfne sona on grine, and Mathias se
eadmoda wæs gemærsod siþþan, and to apostole gecoren æfter Cristes
æriste, and hæfð þone wurðmynt þe se wælhreowa forleas þurh
his agenne swicdom þaða he sealde his scyppend.
 293. Nyte we hweþer se weardmann wære æfre gefullod, ac we
witon swa þeah hwæt wise lareowas sædan, þæt ælc ðæra þe
bið acweald for Cristes geleafan bið soðlice gefullod þonne he swylt
for Gode, and on his blode aðwogen fram synna horwum, and leofað mid þam
Drihtne þe he his lif fore sealde.
 299. Nis Gode nan neod þæt we god wyrcan, ne he nan þing ne
hæt for his agenre neode, ac hit fremað us sylfum swa hwæt swa he us
bebyd, and we beoð gesælige gif we urum scyppende gehersumiað, and gif
we hine ænne ofer ealle þincg lufiað, seðe hine forlæt he losað
witodlice.
 305. Þeahhwæþere gelicað þam leofan Drihtne þæt we
his willan mid weorcum gefremman, and þurh þæt geearnian þæt ece
lif mid him.
 308. Se apostol Paulus sette on his pistole þæt we soðlice
synd ures scyppendes gefylstan, swa þæt ure Drihten deð þurh his
gecorenan fela þincg on worulde, and fylst him æfre swa þeah; forþan
þe menn ne magon on mode asmeagan ænige godnysse buton hit of Gode cume,
ne naht to gode gedon butan Godes fylste.
 315. He is swa mihtig wyrhta þæt he mæg awendan yfel to
gode þurh his godnysse.
 317. Micel yfelnyss wæs on Iudeiscum mannum þaþa hi syrwdon
mid sweartum geþance hu hi Crist acwealdon, and þæt com us to hæle
and to ecere alysednysse and heom to forwyrde.
 321. Hi synd þurhscyldige for heora syrwunge, and heom bið
gedemed be ðam þe hi dydon, þeah þe ure Drihten þa dæda him
geþafode.
 324. Yfele wæron þa ehteras and þa arleasan cwelleras þe
ða martyras ofslogon, ac swa þeah hit becom ðam halgum to wuldre and to
ecum wyrðmynte, and þa ehteras habbað ece genyðerunge.
 328. Næron swa manega martyras nære seo mycele ehtnyss ðe
se deofol astyrode ongean Drihtnes halgan þurh his arleasan þenas þe
ðone hæðenscipe lufedon.
 331. God geþafað swaþeah for his godnysse þæt his sunne
scynð ofer ða synfullan hæþenan, and asend his renscuras ofer ða
rihtwisan menn and ofer ða manfullan, for his mycclan cyste, and afet us
ealle, ge yfele ge gode.
 336. God gesceop ða hæþenan þeah þe hi hine ne cunnon,
ac hi ne beoð swaþeah butan witum eft, forþan þe hi eaðelice mihton
þone ælmihtigan undergitan ðurh ða gesceafta þe hi geseoð on
worulde.
 340. Heofen and eorðe, and oþre gesceafta, sunne and mona,
mærsiað heora scyppend, and men magon tocnawan þæt se is mære God
ana ælmihtig þe hi ealle gesceop.
 344. Nu beoð þa hæðenan, buton beladunge, rihtlice
fordemede mid deofle on helle, forðan þe hi ne oncneowan Crist mid
geleafan, þe him lif sealde and andlyfene foresceawode.
 348. An gecyndelic æ is eallum mancynne gesett, þæt nan man
ne gedo dare oðrum menn, swa swa se Hælend cwæð on his halgan
godspelle, þæt þæt ðu þe sylfum nelt on þinum life becuman, ne
do ðu þæt oðrum menn þis cwæð Drihten sylf.
 353. Ac þa hæðenan hynað and hergiað þa Cristenan and
mid wælhreowum dædum urne Drihten gremiað, ac hi habbað þæs
edlean on þam ecum witum.
 356. God forgifð us mannum menigfealde wæstmas, þæra we
sculon brucan swa us gebeorhlic sy, þæt se lichama hæbbe hlywðe and
fodan, þæt we ne beon beswicene þurh ða swæsan lustas, þe of
oferflowednysse eallum þam becumað þe buton wærscipe heora woruld
adreogað.
 362. Uton we awendan ure willan to Gode, and on eallum þingum
urne scyppend wurðian, seþe æfre rixað on ecnysse.
 364. AMEN.

END_TEXT
START_TEXT

ÆLS (Ash Wed)
B1.3.13.
Ash Wednesday: Skeat 1881-1900, I, 260-82.



 1. Þis spel gebyrað seofon niht ær lenctene.
 1. ON ÐYSSE WUCAN ON WODNESDÆG, SWA SWA GE SYLFE WITON, is
<foreign>caput ieiunii</foreign>, þæt is on Englisc, heafod lenctenes fæstenes.
 3. We etað on þam sunnandagum on undern and on æfen,
forðan þe se sunnandæg is swa halig þæt se man bið wyrðe ðe
on þam dæge fæstan wile, þæt he beo amansumod gif he hit for his
anwylnysse deð.
 7. Ne eac man ne mot cneowian on sunnandagum.
 8. We sculon swa þeah ægðer ge on sunnondagum ge on oðrum
dagum druncennysse and oferfylle forbugan, be ðam þe us bec tæcað, and
huru swyðost on lencten.
 11. Nu ne beoð na feowertig daga on urum lenctenlicum fæstene
gefyllede, buton we fæsten þærforan to þas feower dagas, wodnes
dæg and þunres dæg and frige dæg and sæternes dæg, swa swa hit
gefyrn geset wæs þeah ðe we hit eow nu secgan.
 16. On þone wodnes dæg wide geond eorðan, sacerdas
bletsiað, swa swa hit geset is, clæne axan on cyrcan, and þa siððan
lecgað uppa manna heafda, þæt hi habban on gemynde þæt hi of
eorðan comon, and eft to duste gewendað, swa swa se ælmihtiga God to
Adame cwæð, siððan he agylt hæfde ongean Godes bebod, On geswincum
þu leofast and on swate þu etst þinne hlaf on eorðan, oðþæt þu
eft gewende to þære ylcan eorðan þe þu of come, forðan þe þu
eart dust, and to duste gewendst.
 27. Nis þis na gesæd be manna sawlum, ac be manna lichaman
þe formolsniað to duste, and eft sceolan on domes dæg ðurh ures
Drihtnes mihte ealle of eorðan arisan þe æfre cuce wæron, swa swa
ealle treowa cuciað æfre on lenctenes timan, þe ær þurh wyntres
cyle wurdon adydde.
 33. We rædað on bocum, ægðer ge on ðære ealdan æ,
ge on þære niwan, þæt þa menn þe heora synna behreowsodon,
þæt hi mid axum hi sylfe bestreowodon, and mid hæran hi gescyrddon to
lice.
 37. Nu do we þis lytle on ures lenctenes anginne, þæt we
streowiað axan uppan ure heafda to geswutelunge þæt we sculon ure synna
behreowsian, on ure lenctenlicum fæstene.
 41. Sum ungerad mann wæs mid Ælfstane bisceope on Wiltunscire
on hirede; se man nolde gan to ðam axum on þone wodnes dæg, swa swa
oðre men dydon þe þa mæssan gesohton.
 44. Þa bædon his geferan þæt he eode to þam
mæssepreoste, and underfæncge þa gerynu þe hi underfengon.
 47. He cwæð, ic nelle.
 47. Hi bædon þagit.
 48. He cwæð þæt he nolde, and wealode mid wordum, and
sæde þæt he wolde his wifes brucan on þam unalyfedum timan.
 50. Hi leton þa swa, and hit gelamp þæt se gedwola rad on
ðære wucan ymbe sum ærende, þa gestodon hine hundas hetelice swyðe,
and he hine werode oþþæt his sceaft ætstod ætforan him, and
þæt hors hine bær forð, swa þæt þæt spere him eode þurh
ut, and he feoll cwelende.
 56. He wearð ða bebyrged, and him læg onuppan fela byrðena
eorðan binnon seofon nihton, þæs ðe he forsoc þa feawa axan.
 59. On þære ylcan wucan com sum truð to þæs bisceopes
hirede, se ne gymde nanes lenctenes fæstenes, ac eode him to kicenan, þa
hwile ðe se bisceop mæssode, and began to etenne.
 62. He feoll þa æt ðære forman snæde underbecc
geswogen, and spaw blod; ac him gebyrede swa ðeah þæt feorh
earfoðlice.
 65. Us sæde eac oft Aþelwold, se halga bisceop þe nu wyrcð
wundra ðurh God, þæt he cuðe anne mann mid Ælfege bisceope, se
wolde drincan on lenctene þonne hine lyste.
 69. Þa sume dæg bæd he þone bisceop Ælfeh blætsian
his ful.
 70. He nolde, and se dysiga dranc butan bletsunge and eode him ut.
 72. Man slætte þa ænne fearr feringa þærute, and se
fear arn him togeanes, and hine ðyde þæt he his feorh forlet, and
gebohte swa ðone untiman drenc.
 75. Ælc þæra manna þe yt oððe drincð on untiman on
þam halgan lenctene, oððe on rihtfæstendagum, wite he to soðan
þæt his sawl sceal sarlice hit gebicgan, ðeah þe se lichama her lybbe
gesund.
 79. We sceolan gewilnian symle þæs ecean lifes, forþan þe
on þam life syndon gode dagas, na swa þeah manega dagas ac an, se ne
geendað næfre.
 82. Þeah þe hwa wille her on life habban gode dagas, he ne
mæg hi her findan þeah þe he sy welig forðan þe he bið oþþe
untrum oððe hohfull, oþþe his frynd him ætfeallað oðð his feoh
him ætbyrst.
 86. Oððe sume oðer ungelimp on þysum life him becymð, and
þærtoecean he him ondræt his deaðes symble.
 88. Ne bið nan þyssera yfela on þam ecan life, ac bið se an
goda dæg mid Gode sylfum, butan sorge and sare and ealra geswencednyssa, and
ungeendod blis betwux eallum halgum.
 92. Wel mæg gehwa witan þæt gif ahwær is myrcð and
wuldor, þæt þær is unasecgendlic wuldor þær se wunað þe
ealle ðincg gesceop, and God sylf hæfð gehaten eallum þam ðe hine
lufiað þæt hi moten wunian on ðam ylcan wuldre mid him sylfum a butan
ende.
 97. Wite nu þæt God ne lihð næfre, and warna þæt
þu him ne leoge; gif þu him lihst ne bepæcst þu na hine, ac þe
sylfne swyþe wraðe.
 100. Mænig welig man is on ðyssere worulde þe wolde mycelne
scet and ungerim feos syllan wið þam, gif he hit gebicgan mihte, þæt
he her for worulde lybban moste butan eallum geswyncum æfre ungeendod, and
him ealle þincg gelumpon swa swa him sylfum gelicode, and he wære orsorh
æfre ælces yfeles.
 106. Ðeah þe hit swa beon mihte þæt he þas blisse
begitan mihte þe ic nu foresæde, nære hit swa ðeah þe geliccre
þære ecean myrhðe, þonne bið þam menn þe sit on cwearterne,
wið þam menn þe færð frig geond land.
 110. Nu se rica mann ne mæg her habban þe ma þe ure ænig
þa orsorgan and þa unateorigendlican blysse.
 112. Hwi nele he þonne oððe we gebycgan on þysum earmum
life þa ecean myrhðe mid godum geearnungum and ælmysdædum?
 115. Git we magan secgan sume bysne be þysum.
 116. Gif man læt nu ænne þeof to slege hu wenst ðu?
 117. Nolde he syllan ealle his æhta þeah þe he welig
wære, wið þan þe he libban moste, gif man him þæs geðafian
wolde?
 119. He ne mihte swaþeah æfre libban, þeah ðe he hine þa
ut alysde, ac he hæfde fyrst ane feawa geara.
 122. Bið nu micel ræd þam þe his sylfes recð, þæt
he him gebycge þæt ece lif þe we embe spræcað.
 124. Nu þencst ðu and cwiðst, hu mæg ic þæt ece lif
gebycgan?
 125. Ic ðe secge, sele þe sylfne Gode, swa þæt þu lufige
þa ðingc þe God lufað, and þa ðincg onscunie þe God onscunað.
 128. God ascunað leasunga and lufað soðfæstnysse.
 129. Ne beo þu na leasbreda oþþe swicol, ac beo soðfæst
and symle getrywe, forðan þe se trywleasa ne bið nanum hlaforde to
hæbbenne ne eac ðæs untreowan god ne recð.
 133. Hit bið swiðe langsum þæt we ealle godes beboda her
nu eow gereccan, ac doð an ðincg; cepe gehwa þæt he his lif on unnyt
ne aspende, ac leornige Godes beboda æt wisum lareowum and þa healde swa
he selost mæge.
 138. Gif he hwæt tobrece ongean Godes willan bete þæt
georne, þonne bið he Godes mann and God him sylð tomedes þæt ece lif
þe we ær embe spræcon.
 141. Nu bið ælc mann gefullod on naman þære halgan
þrynnysse, and he ne mot na beon eft gefullod, þæt ne sy forsewen
þære halgan ðrynnysse toclypung, ac seo soðe behreowsung and dædbot
mid geswicennyssum yfeles us aþwyhð eft fram his synnum, þe we æfter
urum fulluhte gefremedon.
 145. Se mildheorta God cwæð be eallum synfullum mannum twa
word swiðe fremfulle, <foreign>Declina a malo et fac bonum</foreign>; þæt is buh fram
yfele and do god.
 147. Nis genoh þæt þu fram yfele buge, butan þu symle be
þinre mæðe god gefremme.
 149. Dædbot mid geswicennysse yfeles, and ælmysdæda, and
halige gebedu, and geleafa, and hiht on Gode, and seo soðe lufu Godes and
manna, gehælað and gelacniað ure synna, gif we þa læcedomas
geornlice begað.
 152. God cwæð þæt he nolde þæs synfullan deað, ac
he wile swyðor þæt he gecyrre fram his synnum and libbe.
 153. Eft cwæð se ælmihtiga God, Gif se arleasa and se
synfulla wyrcð dædbote ealra his synna, and hylt mine beboda, and
rihtwysnysse begæð, he lifað and ne swylt na yfelum deaðe, and ic ne
gemune nanre his synna þe he gefremode.
 157. Nis nan leahter swa healic þæt man ne mæg gebetan, gif
he yfeles geswycð, and mid soðre behreowsunge his gyltas, be lareowa
tæcinge behreowsað.
 159. Se man þe wile his synna bewepan, and wið god gebetan
þonne mot he geornlice warnian, þæt he æft þam yfelum dædum ne
geedlæce.
 162. Se man þe æfter his dædbote his manfullan dæda
geedniwað, se gegremað God, swa þæt he bið þam hunde gelic þe
spywð and eft ytt þæt þæt he ær aspaw.
 164. Ne nan man ne sceal elcian þæt he his synna gebete,
forðan þe God behet ælcum behreowsigendum his synna forgifnysse, ac he
ne behet nanum elciendum gewis lif oþ mergen.
 167. Ne sceamige nanum menn þæt he anum lareowe his gyltas
cyðe, forðan þe se þe nele his synna on ðissere worulde andettan mid
soðre behreowsunge, him sceal sceamian ætforan Gode ælmihtigum, and
ætforan his engla werodum, and ætforan eallum mannum, and ætforan
eallum deoflum æt ðam micclan dome þær we ealle gegaderode beoð.
 172. Þær beoð cuðe ure ealra dæda eallum þam werodum,
and seðe ne mæg for sceame his gyltas anum menn geandettan, him sceal
þonne sceamian ætforan heofonwarum and eorðwarum and helwarum, and seo
sceamu him bið endeleas.
 175. Witodlice ne begit nan mann hys synna forgifnysse æt Gode,
buton he hi sumum Godes menn geandette, and be his dome gebete.
 177. Eft ne mot nan mann ne ne sceal secgan on hine sylfne þæs
ðe he wyrcende næs, swa swa we on bocum rædað be sumum treowfæstum
wife, þe wolde hire lif forlætan ærþan þe heo luge.
 180. Hieronimus se halga lareow awrat on sumere stowe be ðam wife
þus; He cwæð þæt sum wer wære þe his wif forsæde, swa
þæt heo sceolde hi sceandlice forlicgan, and hi wurdon þa gebrohte buta
to ðam deman, þæt unscyldige wif, and se foresæda cniht.
 185. Hi wurdon þa beswungene and swyðlice getintregode, swa swa
þa wæs gewunelic to witnigenne forligr.
 187. Hi man clifrode þa mid isenum clawum, þæt hi sceoldan
secgan hweðer hit soð wære.
 189. Ða wolde se cniht his wite geendian mid sceortum deaðe,
and forsæde hi buta.
 191. Þa cwæð þæt anræde wif betwux þam
anðræcum witum, Eala ðu Drihten Crist, þe ealle digle þincg wast,
ðu þe eart modes smeagend and manna heortan, þu wast þæt ic ne
wiðsace þæt ic sylf ne forfare, ac ic nelle secgan unsoð on me sylfe,
þæt ic wið þe ne syngie, gif ic me sylfe forleoge.
 197. Heo cwæð þa to ðam cnihte, eala þu forcuðost
manna.
 198. Hwi woldest þu forsecgan unc unscildige swa?
 199. Ic wylle eac sweltan na scyldig swaþeah, and ic ferige mid
me forð unsceðþignysse, forðan þe nateshwon ne swylt se þe bið
ofslagan to life.
 202. Þa wundrode se dema þæs wifes anrædnysse, þæt
heo nolde andettan on swa earfoþum witum, þæt se cniht sæde sona for
yrhðe, and demde þæt hi man sceolde ofslean buta.
 206. Þa arn þæt folc to ardlice for wafunge, and se cwellere
sloh sona þone cniht þe hine sylfne forleah, þæt he læg heofodleas
mid anum swencge, and hine siððan bewende to þam anrædan wife, wolde
hi ofslean.
 211. Heo let to slege and he sloh þa to mid eallum mægene, ac
þæt swurd ne mihte buton þa hyde ceorfan, þeah þe he hetelice
sloge.
 214. He wearð þa ofsceamod and sloh eft swiðe.
 215. Þa ætstod þæt swurd and þone swuran ne hrepode, ac
þam cwellere ætfeoll færlice his gold, þaþa he swa hetelice his
handa cwehte.
 218. Þæt wif him cwæð to, Cniht nim þin gold, þe
læs þe hit þe losige þæt ðu lange beswunce.
 220. Swa orsorh wæs þæt wif under þam wælhreowan
cwellere, þæt heo locode his goldes þe hi belifian <foreign>vel</foreign> heafdian
wolde.
 222. Þa sloh se cwellere git mid þam swurde hire to, ac seo
halige þrynnys þæt swurd gelette, þæt hit wundian ne moste þæs
wifes swuran.
 225. Þa wolde he þurhþyn hi þwyres mid þam swurde, ac se
ord bigde upp to þam hiltum, and ne dorste hi hreppan forðan þe heo
næs dyrne forligr.
 228. Þa cwæð eall seo meniu þe ðær mid stod
ofwundrod, þæt se cwellere ne sceolde swencan hi na leng, and drifan hine
aweg mid wæpne mid ealle.
 231. God wolde þa git his wundra geswutelian þurh þæt
anræde wif, and him gewearð þa eallum þæt man funde niwe swurd and
niwne slagan þærto; forðan þe Crist wolde hi geedcucian of deaðe.
 235. Heo wearð þa ofslagan, ac hire swura næs þurhslagen.
 236. Heo wæs swaþeah dead and sona bebyrged, ac God hi eft
arærde eaðelice of deaðe on þære ylcan nihte, and heo ansund lyfode
on worulde siððan lange to wuldre þam ælmihtigan, se þe hyre
unscæððignysse swa geswutelode mid wundrum.
 241. Heo nolde seccgan unsoð and hi sylfe fordeman, forðan þe
se leasa muð ofslihð þæs mannes sawle.
 243. Nu ge habbað gehyred þæt ge forhelan ne sceolan eowre
agenne synne ne eac secgan na mare þonne ge wyrcende wæron, þe ma þe
þis wif dyde; forðan þe ælc hiwung is antsæte Gode.
 247. Se cniht leah on hine sylfne and ofslagen wearð sona, swa
eac Dauid cynincg het acwellan þone mann þe him sæde þæt he ofsloge
Saul þone cynincg, and wolde mid þære leasunge licettan wið Dauid.
 251. Dauid clypode þaða se cniht dead wæs, Nu ðu cwæde
þæt þu acwealdest þone cynincg Saul, beo þin blod ofer þe and
bufan þinum heafde.
 254. Se man þe wile his synna andettan and gebetan, he sceal don
þonne forgifnysse eallum þam mannum þe him ær abulgon, swa swa hit
stent on þam paternostre, and swa swa Crist cwæð on his godspelle.
 257. He cwæð, Buton ge forgifan þam mannum þe wið eow
agyltað mid inwerdre heortan, nele se heofonlica fæder eow forgifan eowre
gyltas.
 261. Ælc Cristen man sceal cunnan his paternoster and his
credan.
 262. Mid þam paternostre he sceal hine gebiddan, and mid þam
credan he sceal his geleafan getrymman.
 264. Se lareow sceal secgan þam læwedum mannum þæt andgyt
to þam paternostre and to ðam credan, þæt hi witon hwæs hi biddað
æt Gode, and hu hi sceolon on God gelyfan.
 268. We sceolan beon þeonde symble on godnysse, and elce dæg
geeacnian us þa ecean speda þa hwile þe we moton, forðan þe we ne
magon æfter ure geendunge aht don to gode, ac þær we habbað edlean
þæs ðe we geearnodon her.
 273. Ne sceal nan mann wenan ne on his mode þencan þæt he
hæbbe gefremod fela to gode, and ne þurfe na mare þyllices began;
forðan þe he forlyst þæt lytle þæt he ær dyde, gif he wenð
þæt he ne ðurfe þanon forð wyrcan nan þincg to gode, swylce he to
god sy.
 279. Fela halige menn fram frymðe middaneardes wæron beforan
us wundorlice geþogene, þam we nu endemenn geefenlæcan ne magon, ne ða
þing gefyllan þe hi gefremodon on life; forði we sceolan habban huru
eadmodnysse.
 284. Eft is us to smeagenne hu se ælmihtiga Crist his
eadmodnysse cydde, þaða he to cwale sealde hine sylfne for us, and swa ure
synna ætbræd.
 287. Hu mæg nu manna eadmodnys beon mycel geþuht, togeanes his
eadmodnysse þe ælmihtig God is.
 289. We sædon nu þis spel, forðan þe her bið læs
manna on wodnes dæg, ðonne nu to dæg beoð, and eow gebyrað þæt
ge beon gescrifene on ðissere wucan, oððe huru on ðære oðre.
 293. Sy him a wuldor ðe leofað and rixað on ecnysse, ece
drihten; AMen.

END_TEXT
START_TEXT

ÆLS (Pr Moses)
B1.3.14.
The Prayer of Moses: Skeat 1881-1900, I, 282-306.



 1. <foreign>DE ORATIONE MOYSI, ON MEDIO QUADRAGESIME</foreign>.
 1. ÆFTER ÐAM ÐE MOYSES SE MÆRA HERETOGA OF Ægyfta
lande mid his leode ferde, and ofer ða readan sæ siðodon mid fotum, and
becomon to ðam westene, þa wan him on swiðe Amalech se cynincg mid his
leode feohtende.
 6. Þa cwæð Moyses to þam cenan Iosue, Geceos ðe nu
wæras, and gewend tomergen togeanes Amaleh, and win him on swyðe; ic sylf
wille standan on ðisum steapum munte, hæbbende me on handa þa halgan
Godes gyrde.
 11. Iosue þa ferde and feaht wið Amalech, and Moyses þa astah
to þam sticolan munte, mid Aarone and Hur, þone ælmightigan to
biddenne.
 14. Þa ahefde Moyses his handa on gebedum, and Iosue hæfde
sige and sloh þa hæðenan.
 16. Eft ðonne Moyses ne mihte lencg habban his handa astrehte,
þonne hæfde Amalech sige þa hwile and sloh þæt Godes folc.
 19. Swa oft swa Moyses ahefde his handa on gebedum, swa hæfde
Iosue heofonlicne fultum; and sona swa his earmas for unmihte aslacodon, sona
sloh Amalech, and sige hæfde on him.
 23. Moyses handa wæron mycclum gehefegode, Aaron þa alede
ænne ormetne stan under Moysen, and he sæt þær onuppan, and Aaron
ahæfde his hand upp on gebedum, and Hur heold þa oðre oþþæt hit
æfnode.
 28. Iosue þa hæfde heofonlicne fultum, and afligde Amalech and
his folc mid wæpnum.
 30. Be þisum we magon tocnawen þæt we Cristene sceolan on
ælcere earfoðnisse æfre to Gode clypian and his fultumes biddan mid
fullum geleafan; gif he ðonne nele his fultum us don ne ure bene gehyran,
þonne bið hit swutol þæt we mid yfelum dædum hine ær gegremedon;
ac we ne sceolon swaðeah geswican þære bene, oðþæt se mildheorta
God us mildelice ahredde.
 38. Moyses hæfde sige and mycelne fultum, þa hwile þe he
heold his handa on gebedum, and his willa ne ateorode ac se werige lichama.
 41. Nu habbe we gewinn wið þone hetelan deofol, and he winð
on us forðan þe he wælhreow is.
 43. Hu bið þonne gif we nellað to þam Hælende clypian,
þonne Moyses werignyss ne mihte beon beladod?
 45. Witodlice bið oferswiðed þurh þone swicolan deofol,
seðe nele clypian Crist him to fultume.
 47. Ælc rihtwis man hæfde, swa swa we rædað on bocum,
fultum and hreddinge, seðe mid fullum geleafan on his earfoðnyssum to ðam
ælmihtigan clypode.
 50. Nis nan þincg swa lað þam geleafleasum deofle swa
þæt hine man gebidde bealdlice to Gode, forðan þe se swicola wat
þæt his wæpne sceolan þurh halige gebedu toberstan swiðost, and he
bið oferswiðod simble þurh gebedu.
 55. Forþi he cunnað georne þonne we clypiað to Gode, hu he
mæge tobræcan þa gebedu mid costnungum, and ure mod awendan of þam
weorce þurh þæt; oððe he mid geameleaste huru us gebysgað,
oþþe mid smeagungum smealice us hremð.
 60. Þonne we us gebiddað mid bylewitum mode, þonne sprece we
soðlice to Gode sylfum swa, and þonne we bec rædað oððe rædan
gehyrað, þonne sprecð God to us þurh þa gastlican rædincge.
 64. Se man mot hine gebiddan swa swa he mæg and cann, forðan
þe se ælmihtiga God cann ælc gereord tocnawan, and on ælcere stowe
man mot mærsian his drihten, and hine gebiddan beo þærþær he beo.
 68. Man sceal swaþeah secan cyrcan gelome, and man ne mot
spellian ne spræce drifan binnan Godes cyrcan, forðan þe heo gebedhus
is, Gode gehalgod to þam gastlicum spræcum.
 72. Ne man ne sceal drincan oððe dwollice etan binnan Godes
huse, þe is gehalgod to þam þæt man Godes lichaman mid geleafan
þær þicge.
 75. Nu doð menn swaþeah dyslice foroft, þæt hi willað
wacian and wodlice drincan binnan godes huse and bysmorlice plegan, and mid
gegafspræcum Godes hus gefylan, ac ðam wære betere þæt hi on heora
bedde lagon ðonne hi gegremedon God on þam gastlican huse.
 81. Seþe wylle wacian and wurðian Godes halgan, wacie mid
stilnysse and ne wyrcan nan gehlyd, ac singe his gebedu swa he selost cunne;
and seðe wile drincan and dwæslice hlydan, drince him æt ham, na on
drihtnes huse, þæt he God ne unwurðige to wite him sylfum.
 87. Us is neod þæt we clypian to Criste gelome, buton
hygeleaste and hiwunge swa ðeah.
 89. Swa swa se lichoma leofað be hlafe and drence, swa sceal seo
sawl libban be lare and gebedum.
 91. Fela dyslice dæda deriað mancynne, oððe for anwylnysse
oððe for ungerade.
 93. Swa swa sume menn doð þe dyslice fæstað ofer heora
mihte on gemænelicum lenctene, swa swa we sylfe gesawon, oðþæt hi
seoce wurdon.
 96. Sume fæston eac swa, þæt hi forsawon to etanne buton on
ðone oðerne dæg, and æton þonne grædiglice; ac us secgað bec
þæt sume fæston swa þæt hi geswencton hi sylfe forðearle, and
nane mede næfdon þæs mycclan geswinces, ac ðæs þe fyrr wæron
Godes miltsunge.
 102. Nu gesetton ða halgan fæderas þæt we fæston mid
gerade, and ælce dæg eton mid gedafenlicnysse swa þæt ure lichama
alefed ne wurðe, ne eft ofer fæt to idelum lustum.
 106. Þes eard nis eac ealles swa mægenfæst, her on
uteweardan þære eorðan bradnysse, swa swa heo is tomiddes on
mægenfæstum eardum, þær man mæg fæstan freolicor ðonne her.
 110. Ne nu nis mancynn swa mihtig swa menn wæron æt fruman.
 111. Nis nan fæsten swa god ne Gode swa gecweme, swa swa
þæt fæsten is þæt man fulnysse onscunige, and leahtras forbuge,
and forlæte sace, and mid godum biggencgum Gode gecweme, and mid gesceade
libbe swa swa we sædon ær.
 116. Ne sceal se wise mann beon butan godum weorcum, ne se ealde ne
beo buton æwfæstnysse, ne se iunga ne beo butan gehyrsumnysse, ne se
welega ne beo butan ælmesdædum, ne wifmen ne beon butan sidefulnysse, ne
se hlaford ne beo leas on wordum, ne nan Cristen man ne sceal sceandlice
flitan.
 123. Eft bið swiðe þwyrlic, þæt ðearfa beo modig, and
forcuðlic hit bið þæt cyning beo unrihtwis.
 125. Eac bið swyþe derigendlic þæt bisceop beo gymeleas,
and unfremful bið þæt folc beo butan steora, oððe butan æ, him
eallum to hearme.
 128. Þissere worulde hæl is þæt heo witan hæbbe, and
swa ma witena beoð on bradnysse middaneardes, swa hit bet færð æfter
ðæs folces þearfa.
 131. Ne bið se na wita þe unwislice leofað, ac bið open
sott þeah þe him swa ne ðince.
 133. Gif ða gehadodan menn healdað Godes ðeowdom on gesettan
timan, and syferlice libbað, and gif ða læwedan menn libbað æfter
rihte, þonne wite we to gewissan þæt God wile foresceawian ure
gesundfulnysse, and sibbe mid us, and ðærtoecan us syllan ða ecan
myrhðe mid him.
 139. Gif ðonne þa heafodmenn and ða gehadodan lareowas
þyses ne gymað, ac þencað embe woruldþincg, and Godes beboda ne his
biggencga ne gymað, þonne wile God geswutelian his forsewennysse on him,
oððe mid hungre oþþe mid cwealme, þæt hi tocnawan magon þæt
se ælmihtiga wealdend wrycð his forsewennysse swa; and hi ðærtoecan
sceolan on þam oþrum life þrowian lange oðþe æfre for heora lifes
gymeleaste.
 147. Wel we magon geðencan hu wel hit ferde mid us, þaða
þis igland wæs wunigende on sibbe, and munuclif wæron mid wurðscipe
gehealdene, and ða woruldmenn wæron wære wið heora fynd, swa þæt
ure word sprang wide geond þas eorðan.
 152. Hu wæs hit ða siððan ða þa man towearp munuclif,
and Godes biggengas to bysmore hæfde, buton þæt us com to cwealm and
hunger, and siððan hæðen here us hæfde to bysmre?
 156. Be þysum cwæð se ælmihtiga God to Moyse on þam
wæstene, Gif ge on minum bebodum farað, and mine beboda healdað, þonne
sende ic eow renscuras on rihtne timan symble, and seo eorðe spryt hyre
wæstmas eow, and ic forgife sibbe and gesehtnysse eow, þæt ge butan
ogan eowres eardes brucan, and ic eac afyrsige ða yfelan deor eow fram.
 163. Gif ge þonne me forseoð and mine gesetnyssa awurpað, ic
eac swyðe hrædlice on eow hit gewrece; ic do þæt seo heofen bið swa
heard eow swa isen, and seo eorðe þærtogeanes swylce heo æren sy.
 167. Þonne swince ge on idel, gif ge sawað eower land ðonne
seo eorðe ne spryt eow nænne wæstm; and gif ge þonne git nellað eow
wendan to me, ic sende eow swurd to and eow sleað eowre fynd, and hi þonne
awestað wælhreowlice eower land, and eowre burga beoð tobrocene and
aweste.
 173. Ic asende eac yrhðe into eowrum heortum, þæt eower nan
ne dear eowrum feondum wiðstandan.
 175. Þus spræc God gefyrn be þam folce Israhel; hit is swa
ðeah swa gedon swyðe neah mid us, nu on niwum dagum and undigollice.
 178. We sceolan God wurðian mid soðre anrædnysse, forðan
þe he is ælmihtig God, and he us to menn gesceop; nu do we swyðe wolice
gif we ne wurðiað hine us sylfum to þearfe, and urum sawlum to blisse.
 182. God gewræc fram frymðe mid witum his forsewennysse,
ærest on ðam ænglum þe unrædlice modegodon, and siððan on
Adame þa þa he gesyngod hæfde; eft on Noes dagum, ðaða menn dysgodon
to swyðe, and mid forligre gegremedon God ælmihtigne þearle, swa
þæt he sende flod and besencte hi ealle butan Noe anum mid his agenum
hiwum, forðan þe he ana wæs of him eallum rihtwis.
 190. Eft ða þa God wolde wrecan mid fyre þa fulan forligeras
þæs fracodostan mennisces, Sodomitiscra ðeoda, þa sæde he hit
Abrahame.
 193. Habraham þa bæd þone ælmihtigan ðus, þu Drihten,
þe demst eallum deadlicum flæsce, ne scealt ðu þone rihtwisan ofslean
mid þam arleasan.
 196. Gif ðær beoð fiftig wera wunigende on þam earde,
rihtwise ætforan ðe, ara him eallum.
 198. Ða cwæð God him to eft, Ic arige him eallum gif ic
ðær finde fiftig rihtwisra.
 200. Þa began Abraham eft biddan God georne, þæt he hi ne
fordyde gif ðær feowertig wæron rihtwisra wera wunigende on ðære
leode.
 203. God him ðæs tiþode, and he began git biddan
oðþæt he becom to tyn mannum, and him tiðode God ða, þæt he
nolde hi fordon gif he funde ðær tyn rihtwisra manna, and he wende ða
him fram.
 207. God sende ða sona to ðam sceandlicum mannum twegen englas
on æfen, and hi Abrahames broðor sunu Loth, mid his hiwum, alæddon of
ðære byrig, and ðær næs na ma þe manful nære gemet.
 211. God sende ða fyr on merigen and fulne swefel him to, and
forbærnde hi ealle and heora burga towende, and ealne þone eard mid
egeslicum fyre; and ðær is nu ful wæter ðær ða fulan wunodon,
and Loth se rihtwisa wearð ahred ðurh God.
 216. Be ðysum man mæg tocnawan þæt micclum fremiað
þam læwedum mannum þa gelæredan Godes ðeowas, þæt hi mid heora
ðeowdome him ðingian to Gode, nu god wolde arian eallum ðam synfullum,
gif he þær gemette tyn rihtwise menn.
 221. Ealswa Dathan and Abiron ðe dyslice spræcon, and mycelne
teonan Moyse gedydon ongean Godes willan, ðaða hi on þam westene
wæron, and forsawon his wisunge and swyðe hine tældon.
 225. God him wearð þa yrre, and seo eorþe tobærst
þærðær hi wicodon, mid wifum and mid cyldum on heora geteldum, and hi
ealle ða suncon swa cuce into ðære eorðan, ofhrorene mid moldan, and
ðæt oðer folc fleah afyrht for heora hreame.
 230. Manega of ðam folce myslice oft ceorodon, and fandoden Godes
and gremedon mid spræcon, ac God hit gewræc sona þæt hi swultan
gehu, forðan ðe seo ceorung is swyðe lað Gode, and huru þæt mann
gremige hine mid wordum.
 235. And Gode is swyðe lað on geleaffullum folce, þæt hi
beon ungeðwære and þwyre him betwynan; and Crist cwæð on his
godspelle þæt nan cynerice ne stent nane hwile ansund, gif hi gesome ne
beoð, forðam ðe God lufað soðfæstnysse and sibbe on mancynne.
 240. Eft Dauid se cyning ðeah þe he gecweme were Gode, agylte
swyðe þearle, and God him sende ða to Gad þone witegan, ðas word him
secgende, Geceos ðe nu an wite swa swa ðu wyrðe eart, oþþe ðreo
gear hunger oððe þry monðas gewinn, þæt ðu swa lange fleo þine
fynd gif ðu mage, oððe ðry dagas mancwealm.
 246. Þa cwæð Dauid him to, Uneaðe me is ðis, ac me is
swa ðeah leofre þæt ic on Godes handa befealle þonne ic on mannes
handa befealle; forðan þe his mildheortnyssa syndon mænigfealde.
 250. God sende ða sona sumne encgel him to, and se encgel ofsloh
hundseofontig ðusenda on Dauides anwealde ealle wæpmenn.
 253. Þa com se encgel þær se cynincg sylf wæs, and wolde
ða slean þa ceastergewaran.
 255. Ac Gode ofhreow ða and hraðe cwæð to ðam engle,
genoh genoh hit is nu, heald þine handa.
 257. Þa geseah Dauid sylf hu se encgel sloh þæt folc, and
clypode to Gode, and cwæð mid angsumnysse, Ic eom þe ðær syngode,
and ic sylf unrihtlice dyde togeanes ðe; hwæt dydon þas scep?
 261. Ic bidde þæt þu awende wið min þine hand, and wið
minne hired þine hatheortnysse.
 263. Þa com Gad se witega gangende, and cwæð him to , Far nu
and arær hraðe an weofod Gode, and geoffra ðine lac þæt ðes egsa
geswice.
 266. Þa dyde Dauid swa, and Drihten him gemiltsode and se encgel
ne moste þa menn ofslean leng.
 268. God nolde ofslean þone scyldigan Dauid, þeahðe he
syngode, forðan þe he swyðe oft dyde ge ær ge siððan swyðe
ænlice ðincg, Gode to gecwemednysse, and God him forði arode; and ða
þe ðær ofslagene wæron heora sawla wæron gehealdene.
 273. Eft wæs sum leodscipe þe se lifigenda God wolde gewitnian
for heora gewitleasum dædum; þæt wæron ða Niniuitiscan þe
wodlice færdon.
 276. Þa sende God him to sumne witegan, Ionas gehaten, and het hi
geswican oððe hi ealle sceoldon endemes forwurðan.
 279. Se cynincg ða gecyrde sona mid his leode, and hi ealle
fæston ðry dagas on an, and Drihten him gemiltsode.
 281. Ne mæg nan mann awritan ne mid wordum areccan hu oft se
ælmihtiga god egeslice gewræc his foresewennysse on scyldigum mannum,
oððe hu oft he gemyltsode mancynne gehu, þa ðe mid andetnysse heora
yfeles geswicon.
 286. We ne sceolan ceorigan ne sorhlice bemænan þeah ðe us
ungelimp on æhtum getime, forðan þe seo ceorung is swyðe mycel pleoh,
þæt man wið God ceorige, swa swa us sæde Paulus.
 290. Fela ungelimpa beoð on ende ðissere worulde, ac gehwa mot
forberan emlice his dæl, swa þæt he ðurh ceorunge ne syngie wið
God, and for ðære woruld lufe him wite geearnige.
 294. Þes tima is endenext and ende þyssere worulde, and menn
beoð geworhte wolice him betwynan, swa þæt se fæder winð wið his
agenne sunu, and broðor wiþ oþerne to bealwe him sylfum, and mid ðam
geeacniað yfelnysse him sylfum, ge on ðissere worulde ge on ðære
toweardan.
 300. Þonne ðincð þam arleasum swylce hi æfre motan
libban, and ne cunnon ðone cwyde þe God cwæð be swylcum, <foreign>Uiri
sanguinum et dolosi non dimidiabunt dies suos</foreign>; þæt is on Englisc; ða
blodigan weras and ða þe willað facn, ne sceolan hi libban heora dagas
healfe.
 305. Ða synd blodige weras ðe wyrcað manslihtas, and ðaðe
manna sawla beswicað to forwyrde.
 307. Ða sceolan geendian swyðe yfelum deaðe, gif hi ær
geendunge heora yfel ne gebetað.
 309. And ðeah þe hi sume lybbon leng ðonne hi sceoldon, for
Godes geðylde þæt him ne fremað naht, ac hi geeacniað heora wita,
gif hi ær ende ne cyrrað.
 312. Godes wisdom clypað, and cwyð to eallum mannum mid
fæderlicre lufe þus fægere tihtende, Min bearn ne forgit ðu mine
beboda and æ, ac healde ðin heorta hi geornlice; hi gelengað þin lif,
and þu leofast on sibbe, and mildheortnyss and soðfæstnys þe soðlice
ne forlætað.
 318. Hafa þe truwa on God of ealre ðinre heortan, and ne truwa
ðu na swyðe on þinre snoternysse.
 320. Þenc æfre embe God on eallum ðinum wegum, and he sylf
gewissað wel þine fare.
 322. Eadig bið se man seðe gemet wisdom, forðan þe se
wisdom is selra þone scinende gold, and he ana is deorwurðra þonne ða
dyran maðmas.
 325. Þæt is se wisdom, þæt man wislice libbe, and his
dæda gefadige to his Drihtnes willan, þæt he edlean underfo on ðam
ecan life mid ðam ælmihtigan Gode, þe on ecnysse rixað;AMEN.

END_TEXT
START_TEXT

ÆLS (George)
B1.3.15.
Saint George: Skeat 1881-1900, I, 306-18.



 1. <foreign>UIIII KALENDAS MAI, NATALE SANCTI GEORGII MARTYRIS</foreign>.
 1. GEDWOLMEN AWRITON GEDWYLD ON HEORA BOCVM BE ðAM halgan were
ðe is gehaten Georius.
 3. Nu wille we eow secgan þæt soð is be ðam, þæt
heora gedwyld ne derige digellice ænigum.
 5. Se halga georius wæs on hæþenum dagum rice ealdorman
under ðam reþan casere þe wæs Datianus geciged, on ðære scire
Cappadocia.
 8. Þa het Datianus ða hæðenan gegaderian to his
deofolgildum his Drihtne on teonan, and mid manegum ðeowracum þæt
mancynn geegsode, þæt hi heora lac geoffrodon þam leasum godum mid him.
 12. Þa geseah se halga wer þæra hæðenra gedwyld hu hi
ðam deoflum onsægdon and heora Drihten forsawon, ða aspende he his feoh
unforh on ælmyssum hafenleasum mannum þam hælende to lofe, and wearð
þurh Crist gebyld, and cwæð to ðam casere, <foreign>Omnes dii gentium demonia,
dominus autem caelos fecit</foreign>;Ealle þæra hæðenra godas synd gramlice
deofla, and ure Drihten soðlice geworhte heofonas.
 20. Þine godas, casere, syndon gyldene and sylfrene, stænene
and treowene, getreowleasera manna handgeweorc, and ge him weardas settað
þe hi bewaciað wið þeofas.
 23. Hwæt þa Datianus deofollice geyrsode ongean ðone halgan
wer, and het hine secgan of hwilcere byrig he wære oððe hwæt his nama
wære.
 26. Þa andwyrde Georius ðam arleasan and cwæð, Ic eom
soðlice Cristen and ic Criste þeowige.
 28. Georius ic eom gehaten, and ic hæbbe ealdordom on minum
earde, ðe is gehaten Cappadocia, and me bet licað to forlætenne nu
þisne hwilwendlican wurðmynt, and þæs wuldorfullan Godes cynedome
gehyrsumian on haligre drohtnunge.
 33. Þa cwæð Datianus, þu dwelast, Geori, genealæc nu
ærest and geoffra þine lac þam unoferswiðendum Apolline, seðe
soþlice mæg þinre nytennysse gemiltsian, and to his manrædene
gebigan.
 37. Georius þa befran þone feondlican casere, hwæðer is to
lufigenne, oððe hwam lac to offrigenne, ðam Hælende Criste ealra
woruldra alysend oþþe Apolline ealra deofla ealdre?
 41. Hwæt ða Datianus mid deofollicum graman het ðone halgan
wer on hencgene ahæbban, and mid isenum clawum clifrian his lima, and
ontendan blysan æt bam his sidum.
 45. Het hine þa siððan of ðære ceastre alædan and mid
swinglum þreagen and mid sealte gnidan; ac se halga wer wunode ungederod.
 48. Þa het se casere hine on cwearterne don, and het geaxian ofer
eall sumne æltæwne dry.
 50. Þa geaxode þæt Athanasius se dry, and com to ðam
casere, and hine caflice befran, hwi hete ðu me feccan þus færlice to
þe?
 53. Datianus andwyrde Athanasie ðus, Miht þu adwæscan
þæra Cristenra drycræft?
 55. Þa andwyrde se dry Datiane ðus, Hat cuman to me þone
Cristenan mann, and beo ic scyldig gif ic his scyncræft ne mæg mid ealle
adwæscan mid minum drycræfte.
 59. Þa fægnode Datianus þæt he funde swylcne dry, and het
of cwearterne lædan ðone godes cempan, and cwæð to ðam halgan mid
hetelicum mode, For ðe, geori, ic begeat þisne dry; oferswyð his
drycræft oððe he þe oferswyðe, oððe he fordo þe oððe þu
fordo hine.
 65. Georius ða beheold þone hæðenan dry, and cwæð
þæt he gesawe Cristes gife on him.
 67. Athanasius ða ardlice genam ænne mycelne bollan mid
bealuwe afylled, and deoflum betæhte ðone drenc ealne, and sealde him
drincan ac hit him ne derode.
 71. Þa cwæð eft se dry, Git ic do an þincg, and gif him
þæt ne derað, Ic buge to Criste.
 73. He genam ða ane cuppan mid cwealmberum drence, and clypode
swyðe to sweartum deoflum, and to ðam fyrmestum deoflum, and to ðam ful
strangum, and on heora naman begol þone gramlican drenc, sealde ða drincan
þam Drihtnes halgan; ac him naht ne derode se deofollica wæta.
 79. Ða geseah se dry þæt he him derian ne mihte, and feol to
his fotum fulluhtes biddende; and se halga Georius hine sona gefullode.
 82. Hwæt ða Datianus deoflice wearð gram, and het geniman
þone dry þe þær gelyfde on God, and lædan of ðære byrig and
beheafdian sona.
 85. Eft on þam oþrum dæge het se arleasa casere gebindan
Georium on anum bradum hweowle, and twa scearpe swurd settan him togeanes, and
swa up ateon and underbæc sceofan.
 89. Þa gebæd Georius hine bealdlice to Gode, <foreign>Deus in
adiutorium meum intende; domine, ad adiuuandum me festina</foreign>; God beseoh ðu on
minum fultume, drihten, efst þu nu me to fultumigenne, and he wearð þa
gebroht mid þysum gebæde on þam hweowle.
 93. Þa tyrndon þa hæðenan hetelice þæt hweowl, ac hit
sona tobærst and beah to eorðan, and se halga wer wunode ungederod.
 96. Datianus þa dreorig wearð on mode, and swor ðurh ða
sunnan, and ðurh ealle his godas, þæt he mid mislicum witum hine wolde
fordon.
 99. Ða cwæð se eadiga Georius him to, þine ðeowracan
synd hwilwendlice, ac ic ne forhtige for ðinum gebeote, þu hæfst minne
lichaman on ðinum anwealde, ac ðu næfst swa þeah mine sawle, ac God.
 104. Þa het se casere his cwelleras feccan ænne ærene hwer,
and hine ealne afyllan mid weallendum leade, and lecgan Georium innon ðone
hwær, þaða he hattost wæs.
 108. Þa ahof se halga to heofonum his eagan, his Drihten biddende
and bealdlice cweðende, Ic gange into þe on mines Drihtnes naman, and ic
hopige on Drihten þæt he me ungederodne of ðisum weallendum hwere wylle
nu ahreddan, þam is lof and wuldor geond ealle woruld.
 114. And he bletsode þæt lead and læg him onuppan, and
þæt lead wearð acolod þurh Godes mihte, and Georius sæt gesund on
ðam hwere.
 117. Ða cwæð se casere to þam Cristes þegene, Nast þu,
la Geori, þæt ure Godas swincað mid þe, and git hi synd geþyldige
þæt hi þe miltsion.
 120. Nu lære ic ðe swa swa leofne sunu, þæt ðu
þæra cristenra lare forlæte mid ealle, and to minum ræde hraðe
gebuge, swa þæt ðu offrige þam arwurðan Apolline, and þu mycelne
wurðmynt miht swa begitan.
 125. Þa se halga martyr mid ðam halgan gaste afylled, smearcode
mid muðe and to ðam manfullan cwæð, Us gedafenað to offrigenne þam
undeadlicum Gode.
 128. Æfter ðisum bebead se ablenda Datianus þæt mann his
deadan godas deorwurðlice frætewode, and þæt deofles templ mid
deorwurðan seolfre; and het þider lædan þone geleaffullan martyr,
wende þæt he wolde wurðian his godas, and his lac geoffrian ðam
lifleasum godum.
 134. Hwæt ða Georius to eorðan abeah þus biddende his
Drihten gebigedum cneowum, Gehyr nu, God ælmihtig, þines þeowan bene,
and þas earman anlicnyssa mid ealle fordo, swa swa wex formylt for hatan
fyre, þæt menn ðe oncnawan and on ðe gelyfan, þæt þu eart ana
God, ælmihtig scyppend.
 141. Æfter ðisum gebede bærst ut of heofonum swyðe
færlic fyr, and forbernde þæt templ, and ealle ða godas grundlunga
suncon into þære eorðan, and ne æteowdon siððan.
 145. Eac swylce þa sacerdas suncon forð mid, and sume ða
hæðenan þe þær gehende stodon; and Georius axode þone arleasan
casere, On hwilcum godum tihst þu us to gelyfenne?
 149. Hu magon hi ahreddan ðe fram frecednyssum, þonne hi ne
mihton hi sylfe ahreddan?
 151. Hwæt ða Datianus gedihte þisne cwyde, and het ðus
acwellan þone Godes cempan, Nimað þisne scyldigan þe mid scincræfte
towende ure arwurðan godas mid ealle to duste, and dragað hine niwelne his
neb to eorðan geond ealle ðas stræt and stænene wegas, and ofsleað
hine syþþan mid swurdes ecge.
 158. Þa tugon þa hæðenan þone halgan wer swa Datianus
him gediht hæfde, oðþæt hi comon to ðære cwealmstowe, and se
martyr bæd þæt he hine gebiddan moste to ðam ælmihtigan Gode and
his gast betæcan.
 163. He þancode ða Gode eallra his godnyssa, þæt he hine
gescylde wið þone swicolan deofol, and him sige forgeaf þurh soðne
geleafan.
 166. He gebæd eac swylce for eall Cristen folc, and þæt God
forgeafe þære eorðan renas, for þan ðe se hæða þa hynde ða
eorðan.
 169. Æfter ðisum gebæde he bletsode hine sylfne, and bæd
his slagan þæt he hine sloge.
 171. Mid þam ðe he acweald wæs, ða comon þyder sona his
agene landleode geleofede on God, and gelæhton his lic and læddan to
þære byrig þe he on ðrowode, and hine ðær bebyrigdon mid mycelre
arwurðnysse, þam ælmihtigan to lofe.
 176. Þa asende Drihten renscuras, and þa eorðan gewæterode
þe ær wæs forburnen, swa swa Georius bæd ærðan þe he abuge to
slege.
 179. Hwæt ða Datianus wearð færlice ofslagen mid
heofonlicum fyre, and his geferan samod, þa ða he hamwerd wæs mid his
heah þegenum, and he becom to helle ærðan þe to his huse; and se halga
Georius siðode to Criste, mid ðam he a wunað on wuldre; Amen.

END_TEXT
START_TEXT

ÆLS (Mark)
B1.3.16.
Saint Mark: Skeat 1881-1900, I, 320-36.



 1. <foreign>UII KALENDAS MAI, PASSIO SANCTI MARCI EUANGELISTE</foreign>.
 1. MARCVS SE GODSPELLERE BE GODES DIHTE GEFOR TO AEGIPta lande and
ðær lærde þæt folc, and to fulluhte gebigde fram þam fulan
hæþenscype.
 4. He ferde þa geond eall ðæt aegiptisce land sawende Godes
sæd, and ða seocan gehælde.
 6. Hreoflige he geclænsode fram ðære unclænan coðe,
wode he gehælde and on witte gebrohte, and adræfde þa deofla þe
derodon mannum.
 9. Þa gelyfdon ða hæðenan on ðone soðan Hælend and
wurdon gefullode, and towurpon heora deofolgild.
 11. He wearð þa æt nextan geneosod þurh God, and se halga
gast het hine faran to Alexandrian byrig, and bodian geleafan.
 14. Seo burh is mærost mid Egyptiscum mancynne.
 15. Hwæt þa se godspellere gegrette his gebroðra, and
sæde þæt se Hælend hine hete faran to Alexandrian byrig, and bodian
geleafan.
 18. Hi þa sona eoden to scipe mid him, and bædon God georne
þæt he his weg gewissode.
 20. He ferde ða on scipe, oð þæt he gesundful becom to
Alexandrian byrig, and bodode ðær geleafan, and fela wundra worhte and
ðær wunode lange.
 23. Sum sutere siwode þæs halgan weres sceos, and ðurhþide
his hand hetelice swyþe, ac se halga wer hine gehælde sona, and to
fulluhte gebigde and fela oðre mid him.
 27. Anianus wæs gehaten se ylca sutere, and he geþeah swa for
gode, þæt se godspellere hine gesette þam folce to bisceope þære
burhscire.
 30. He gehadode eac þa ðry messepreostas, and seofon diaconas
and endleofan clericas.
 32. Þa syrwdon ða hæðenan and hine beswican woldon,
forþan þe he awende heora gewunelican ðeawas, and heora goda offrunga mid
ealle adwæscte.
 35. Þa ferde se godspellere fram ðære byrig, to ðam
geleaffullum ðe he ær lærde, and ðær þurhwunode wel twa gear mid
him, and getrymede ða gebroðra ðe he ær to Gode gebigde and þær
bisceopas gehadode, and halige preostas, and ferde eft ongean to Alexandrian
byrig, and gemette þær fela gemenigfealde on geleafan, and on Godes gife
ðeonde and he ðæs þancode Gode.
 43. Hi hæfdon eac aræred on hrædincge ane cyrcan, and weox
se geleafa, and Godes wuldor scean.
 45. Þa worhte Marcus myccle wundra, he gehælde untrume on
ðæs Hælendes naman, blinde and deafe, and bodode geleafan, and ða
hæðenan cepton hu hi hine acwealdon.
 49. Þa com seo halige eastertid, and þa hæðenan cepton
hwær se godspellere mæssode, and mærsode his Drihten þe on ðam
ylcan dæge of deaðe aras, and urnon endemes to and hine gelæhton.
 53. Becnytton ða his swuran sona mid rape, and tugon geond ða
stræt, swa þæt þa stanas wæron mid his blode begotene, and mid his
flæsce begleddode, and se halga Marcus micclum þancode þam Hælende
Criste þæt he for hine þrowode.
 58. Þa siððan on æfentiman hi setton hine on cweartern,
oð þæt hi beðohton hu hi hine acwealdon.
 60. Efne þa on middere nihte wearð mycel eorðstyrung, and
Godes encgel fleah færlice to þam cwearterne, and awræhte þone
godspellere, and ðas word him sæde, þu Godes þeowa, þin nama is
awriten on ðære liflican bec and ðin gemynd ne ateorað; and ðu eart
gefera ðære upplican mihte, þær ðu a lyfast, and þin gast bið
on heofonum, and þin rest ne losað næfre on worulde.
 68. Þa astrehte se halga his handa and cwæð, Ic ðancie
ðe, Drihten, þæt ðu me ne forlete, ac gemundest min mid þinum
halgum.
 71. Ic bidde þe nu, Hælend Crist, onfoh mine sawle on sibbe,
and ne geðafa þu þæt ic beo fram ðe ascired.
 73. Mid þam ðe he þis cwæð, þa com Crist sylf him to,
on þære ylcan gelicnysse þe he leofode on worulde, and hine mid sibbe
gegrette, and sæde him þas word, <foreign>Pax tibi Marce, noster euangelista</foreign>; Sy
þe syb Marce, ure godspellere.
 78. And Marcus him cwæð to, Min Drihten Hælend; and se
hælend siðode sona to heofonum.
 80. Hwæt þa on ærnemerigen comon ða arleasan
hæðenan, and becnytton his swuran eft sona mid rape, and drogon hine eft
swa swa hi ær dydon, huxlice sprecende be ðam halgan were; and se eadige
Marcus mycclum þæs ðancode þam Hælende Criste, and cwæð þis
gebæd, <foreign>In manus tuas, domine, commendo spiritum meum</foreign> On þine handa,
Drihten, ic betæce minne gast.
 88. And he gewat mid þam worde of worulde to Gode, mid ðam he a
blyssað butan earfoðnyssum.
 90. Þa woldon þa hæðenan his lic forbernan and worhten
mycel ad, ac hit wearð adwæsced, swa þæt God asende swyðe mycel ren
ofer ealne þone dæg mid egeslicum ðunore, swa þæt manega hus
hetelice feollon, and eac manega menn mid ðam þunore swulton, and þa
oðre flugon mid fyrhte fornumene.
 97. Comon þa syððan sona þa Cristenan, eawfæste weras
and hi aweg feredon þæs godspelleres lic, and ledon on anre þryh, and
mid arwurðnysse bebyrigdon, mid gebedum þancigende, þæt hi swilcne
halgan mid him habban moston, him to mundboran, to þam ælmihtigan Gode,
þam sy wuldor and lof a to worulde.
 103. AMEN.
 103. <foreign>ITEM ALIA</foreign>.
 104. We habbaþ nu gesæd sceortlice on ðysum gewryte hu se
halga Marcus wæs gemartyrod.
 106. Nu wylle we eow secgan hu se halga Hieronimus be ðam feower
godspellerum, ðe Gode gecorene synd awrat on ðære forespræce þaða
he awende Cristes boc of Ebreiscum gereorde, and sume of Greciscum, to
lædenspræce on þære ðe we leorniað.
 111. He cwæð þæt Lucas sæde, swa swa hit ful soð is,
þæt manega menn ongunnon godspel to writenne butan þam halgan gaste and
þæs hælendes wissunge, and be heora gewille sædon swa swa him
geþuhte, and þam gelamp seo awyrigung þe se witega cwæð, Wa þam
þe witegað be heora agenre heortan, and farað æfter heora gaste, and
cwæðaþ þæt hit God sæde þæt þæt hi secgað and God hi
ne sende.
 119. Be swilcum cwæð se hælend eac on sumere stowe,
Warniað eow georne wið lease witegan, þa ðe cumað to eow on sceape
gelicnysse, and hi synd wiþinnan reafigende wulfas.
 123. Ac seo geleaffulle gelaðung þe is gelogod on Criste, and
on him gefæstnod, swa swa on fæstum stane, ne underfehð þa gesetnyssa
þe swilce gedwolan ðurh hi sylfe gesetton buton soðfæstnysse.
 127. Se forma godspellere is, þe gode gecoren wæs, Matheus
gehaten, þone se hælend geceas of woruldlicum tollere to gastlicum
godspellere, and he wæs an ðæra twelfa Godes ðegna, þe awrat on
Ebreisc ærest þa godspel, þe on ðæra forman bec beoð
geendebyrde.
 133. He awrat hi on Ebreisc þam Ebreiscum mannum ðe on Iudea
lande gelyfdon on Criste, and wolde min ðam gewrite þe hi wæron on
afedde heora geleafan getrymman, forðan þe he lufode hi, and he sceolde
ða faran to fyrlenum lande to hæþenum leodum hi to lærenne.
 139. Þa wolde he on ær his agenre leode þæt godspell
awritan, ærðam þe he gewende him fram.
 141. Se oðer godspellere is Marcus, þe wæs mid þam
apostole Petre getogen on lare, and to geleafan gebiged.
 143. Petrus wæs his godfæder and hine gode gestrynde, and he
swa lange folgode his fulluhtfædere Petre, oð þæt he gesette mid
soðum geleafan þa oðre Cristes boc on Italia lande.
 147. Ne geseah he Crist on life, ac he leornode swaðeah of Petres
bodunge hu he ða boc gesette, and Petrus hi sceawode and sealde to
rædenne.
 150. Se ðridda godspellere is Lucas, se wæs læce on
worulde, and wunode mid ðam apostolum and mid Paule syððan, þeowigende
þam ælmihtigan butan ælcum leahtre, on clænum life æfre buton
wife, mid Godes gaste afylled; and he ða godspel awrat and wislice
geendebyrde, and <foreign>actus apostolorum</foreign> eac he gesette.
 156. He awrat his godspell on Achaian lande, and gewat to Gode mid
ðam halgan gaste afylled, ða þa he wæs on ylde feower and hundeahtatig
geara.
 159. Se feorða godspellere is Iohannes Cristes moddrian sunu, se
wæs Criste swa leof þæt he hlynode uppan his breoste, on ðam þe
wæs behyd se heofonlica wisdom, swylce he of ðam drunce þa deopan lare,
þe he siððan awrat on wundorlicor gesetnyssa, swa þæt he oferstah
ealle gesceafta, and þa word geopenade þe englas ne dorston.
 166. He wæs ærest gecoren eallra þæra godspellera, ac he
is forði se feorða forþan þe he sette þa feorðan boc, æfterðam
þe ða oðre geendebyrde wæron, and wide geond þa woruld awritene
wæron.
 170. On asia he wæs þa he awrat þa boc, and he leofode lange
on life æfter Criste, oð þæt þa oðre apostolas geendoden heora
lif, and sigefæste ferdon to ðan soþan life.
 174. Ðas feower godspelleras syndon Gode gecorene, and hi ealne
middaneard mid heora lare onlihton, swa swa þa feower ean ðe yrnað of
neorxnewange ealne þisne embhwyrft endemes wæteriað; and ðas feower
godspelleras God geswutelode gefyrn, on ðære ealdan æ Ezechihele þam
witegan.
 180. He geseah on his gesihðe swylce feower nytenu; An þæra
feower nytena wæs gesewen swilce mannes ansyn, þæt oðer wæs lic
anre leon hiwe, and þæt þridde stod anum styrce gelic, and þæt
feorðe wæs fagum earne gelic.
 185. Þes mannes gelicnyss belimpð to mathee, forðan þe he
ongan his godspell be Cristes menniscnysse.
 187. Se leo belimpð, swa swa þa geleaffullan secgaþ, to
Marces gelicnysse, forðan þe he hlud swege clypode, swa swa leo grimmeteð
gredig on westene, <foreign>Uox clamantis in deserto, parate uiam domini rectas facite
semitas eius</foreign>;Clypiende stemn on westene, gearciað godes weg, doð rihte his
paðas.
 192. Þæs celfes gelicnyss belimpð to Lucan, forðan þe he
ongan his godspell, swa swa God him gedihte, fram ðam sacerde þe Zacharias
hatte, forðan þe man offrode on ða ealdan wisan cealf for ðæne
sacerd, and ofsloh æt ðam weofode.
 197. Þæs earnes gelicnys belimpð to Iohanne, forðan þe
se earn flyhð ealra fugela ufemest, and mæg swyðost starian on þære
sunnan leoman.
 200. Swa dyde Iohannes se drihtwurða writere; he fleah feor upp,
swylce mid earnes fyðerum, and beheold gleawlice hu he be Gode mihte
mærlicost writan.
 203. Se foresæda witega sæde on his gesihðe þæt
þæra feower nytena fet wæron rihte, and hi eodon æfre æfter ðam
gaste, and hæfdon eagan him on ælce healfe.
 207. Þus is on ðære ealdan æ awriten be ðam
godspellerum, and eft on ðære niwan gecyðnysse æfter Cristes
menniscnysse.
 209. Apocalypsis seo boc be ðis ylcum segð þæt Iohannes
gesawe þa foresædan nytenu, on þam ylcan hiwe þe we ær sædon,
and hi sungon þisne sang mid singalum dreame, <foreign>Sanctus, Sanctus, Sanctus,
dominus deus omnipotens, qui erat, et qui est, et qui uenturus est</foreign>; Halig,
halig, halig, Drihten God ælmihtig, seðe wæs, and seðe nu is, and
seðe towerd is.
 215. Se halga sang geswutelað þa halgan þrynnysse on anre
godcundnysse æfre wunigende, seo ðe æfre wæs, and eac nu wunað,
and æfre is towerd butan ateorunge.
 219. Nu we habbað gesæd on ðisre sceortnysse, hu God
geswutelode þa soðfæstan godspelleras on þære ealdan æ, and eac
on þære niwan; and þas feower ana syndon to underfonne on geleaffulre
gelaðunge, and forlætan þa oðre þe lease gesetnysse gesetton ðurh
hi sylfe, na þurh þone halgan gast, ne ðurh ðæs Hælendes
gecorennysse.
 226. We geendiað þus ðas gesetnysse her.

END_TEXT
START_TEXT

ÆLS (Memory of Saints)
B1.3.17.
Memory of Saints: Skeat 1881-1900, I, 336-62.



 0.1. <foreign>SERMO DE MEMORIA SANCTORUM</foreign>.
 0.2. Spel loca hwænne mann wille.
 0.3. <foreign>EGO SUM ALFA ET omega; INITIUM ET FINIS DICIT DOMINUS DEUS,
qui est et qui erat et qui uenturus est omnipotens</foreign>; ðæt is on Englisc, Ic
eom angin and ende, cwæþ Drihten God, seðe is, and seðe wæs, and
seðe towerd is ælmihtig god.
 1. An ælmihtig god is on þrym hadum æfre wunigende, seþe
ealle þincg gesceop.
 2. Nu habbe we anginn þurh hine, forðan þe he us gesceop
þaða we næron, and us eft alysde þa þa we forwyrhte wæron.
 5. Nu sceole we hogian mid mycelne gymene, þæt ure lif beo swa
gelogod, þæt ure ende geendige on God, þanon þe us þæt angin
com.
 9. We magon niman gode bysne, ærest be ðam halgum
heahfæderum, hu hi on heora life gode gecwemdon, and eac æt þam halgum
þe þam Hælende folgodon.
 13. Ærest Abel Adames sunu, wæs Gode swa gecweme þurh
unsceðþignysse and rihtwisnysse, þæt Crist sylf hine het Abel
<foreign>iustus</foreign>, þæt is se rihtwisa Abel.
 16. Eft Enoch, se seofoða mann fram Adame, wæs swa estful on
his mode and Gode swa gelicwurðe, þæt god hine genam swa andsundne on
sawle and on lichaman butan deaðe up to heofonum, þaða he on ylde wæs
þreo hund geara and fif and sixtig geara, and he þurhwunað swa andsund
butan deaðe and butan geswince oð Antecristes tocyme.
 22. Noe eac for his rihtwisnysse ofercom þæt miccle flod þe
ealne middaneard ofereode swa þæt ðurh hine wearð eft eall mancynn
geedstaþelod.
 25. Abraham for his micclan geleafan to Gode, and for his
gehyrsumnysse underfeng swilce bletsunge æt Gode, þæt eall mancynn ða
þe gelyfað on God is gebletsod on his cynne, and his sunu Isaac æfter
him leofode mid bletsunge, and God hine lufode.
 29. Eft Iacob Isaaces sunu, for his geswincum soðlice wearð
gebletsod ærest æt his fæder, and siððan æt Godes engle, and
God him gesette þa oðerne naman Israhel, þæt is <foreign>uir uidens deum</foreign>;
ðæt is ongliscre spræce; se wer þe God gesihð.
 34. And mid ðam naman wæron þa getacnode, þe nu on
Cristendome ðuruh geleafan God geseoð.
 36. Iob se eadiga and se anræda Godes ðegn, wæs swa
fulfremed on eallum godnyssum þæt god sylf cwæð be him, þæt his
gelica nære ða on ðam life ofer eorðan.
 39. Þa bæd se deofol æt Gode þæt he moste his fandian,
hwæðer he ðurhwunian wolde on his godnysse and bilewitnysse oð his
lifes ende, oððe he wolde fram Gode abugan þurh ða ormætan ehtnysse,
þe se niðfulla deofol him on asende.
 44. Hwæt ða se deofol anes deges ealle his æhta acwealde,
and his seofon suna and ðreo dohtra, and hine sylfne eac siððan mid
egeslicre untrumnysse geswencte.
 47. Ac se anræda Iob nolde næfre abugan fram Godes lufe, ne
for ehtnysse ne for untrumnysse ne for his bærna lyre, ne nan dyslic word
ongean God ne cwæð, ac mid micclum geþylde he ðancode æfre Gode and
mid innewerdre heortan his drihten æfre herode.
 52. God hine ða gehælde fram ðam egeslican broce, and his
æhta him forgeald ealle be twifealdum, and he leofode ða gesælig
forðan þe he oferswiðde þone deofol.
 55. Dauid for his manþwyrnysse and mildheortnysse wearð Gode
gecweme and to cynincge gecoren, swa þæt God sylf cwæð þus be him,
Ic afunde me Dauid, Iessan sunu, æfter minre heortan, seðe minne willan
mid weorcum gefremð.
 60. Eft Helias se æðela witega, forðan þe he wan wið
unrihtwisnysse, wearð on heofenlicum cræte to heofonum ahafen, and
ðær swa swa Enoch on orsorhnysse wunað, forðan þe nan gastlic lac
nis Gode swa gecweme swa him bið þæt man winne wið unrihtwisnysse
symle for manna rihtinge, mid manþwærnysse swa ðeah, and mid
gemetfæstnysse and mildheortnysse, þæt man unriht alecge and Godes riht
arære, swa swa Helias se witega wan wið unrihtwisnysse, oðþæt God
hine ferode on fyrenum cræte to heofonum fram eallum ehtnyssum þyssere
yðegan worulde.
 71. Eac swilce þa ðry cnihtas on Chaldea lande, Sidraac,
Misaac, and Abdenago, þe for ðan soðan geleafan on þam byrnendan ofne
gebundene wurdon to cwale aworpene, ac him sona cydde God hwylcne geleafan hi
hæfdon, þa ða se lig ne moste furðon heora fex forswælan on þam
ade, ac hi ealle ut eodon ansunde to ðam cynincge.
 78. Eal swa eft Danihel se deorwurða witega, for his anfealdnysse
and anrædum geleafan wearð tua aworpen þurh ða wodan Chaldeiscan into
ðara leona seaðum, ac hi leofodon be hungre seofon niht metelease, and ne
mihton him derian.
 83. Manega oðre heahfæderas and halige witegan wæron
wuldorfulle weras, and wundra gefremedon on þære ealdan æ, and hi ealle
cyddon mid wordum oððe mid weorcum, þæt se wuldorfulla Hælend wolde
us alysan fram helle wite ðurh hine sylfne.
 88. Eft us secgað bec hu ða synfullan forferdon and ða
arleasan æfre for heora yfelnysse losodon, forðan þe God is swa rihtwis
þæt þa rihtwisan men ne beoð bereafode heora rihtwisnysse mede.
 92. Ne eft ða arleasan þe hine mid yfelnysse gremiað, ne
magon næfre ætwindan ðam ecum witum ahwar.
 94. Eft on þæs Hælendes tocyme wearð se halga Iohannes
ætforan him asend swa swa heofonlic bydel, þæt he Cristes wegas
gerihtlæhte mid wordum, and to rihtum weorcum gewende þa leode.
 98. Witegung and seo ealde æ wunodon oðþæt, and Iohannes
astealde þa stiðan drohtnunge on þære niwan gecyðnysse swa swa Crist
him gewissode, and he wæs ægðer ge ælic ge godspellic, swa swa
gemæru/ betwux moysen and us, swa anræde Godes man, þæt God sylf
cwæð be him þæt nan mærra man næs on middanearde acenned of
were and of wife, þus hine worðode God.
 106. Hwæt ða ure Hælend, þæs heofonlican Godes sunu,
cydde his mycclan lufe þe he to us mannum hæfde, swa þæt he wearð
acenned of anum clænan mædene butan weres gemanan, and mann wearð
gesewen on sawle and on lichaman, soð God and soð man, to ðy þæt he
us alysde þa ðe gelyfað on hine fram ðam ecan deaðe mid his
unscyldigan deaðe.
 113. Be þam we magon tocnawan Cristes eadmodnysse, þæt se
healica God hine sylfne swa geeadmette, þæt he ðam deaðe underhnah and
þone deofol oferswyðde mid þære menniscnysse and mancynn swa alysde.
 117. He is ofer ealle þincg ælmihtig scyppend, and he wolde
swaðeah wite ðrowian for us.
 119. Nu is his eadmodnys us unwiðmetenlic, forðan þe we synd
synfulle and sceolan beon eadmode, wille we, nelle we, and he wolde sylfwilles
us syllan ða bysne, swa swa he sylf cwæð, <foreign>Discite a me, quia mitis sum
et humilis corde, et inuenietis requiem animabus uestris</foreign>;þæt is on
Englisc; Leorniað æt me þæt ic manþwære eom and eadmod on
heortan, and ge gemetað reste eowrum sawlum, þis sæde Drihten.
 127. Ne het he us na leornian heofonas to wyrcenne, ac het us beon
eadmode þæt we to heofonum becomon, forðan þe þa modigan ne magon
cuman/ næfre to heofonum.
 130. Crist clypode on his bodunge, and cwæð to eallum mannum,
<foreign>Penitentiam agite, adpropinquabit enim regnum caelorum</foreign>, þæt is on
englisc, Wyrcað dædbote eowra misdæda, forðan þe heofonan rice efne
genealæchð.
 134. Crist ferde ða abutan geond þa Iudeiscan byrig bodigende
godspel, and ða blindan onlihte and ealle untrumnysse onlihte and adla
gehælde.
 137. His hlisa asprang þa to Syrian lande, and man ferode untrume
menn/ feorran and nean, myslice geuntrumode, and monaðseoce and wode, and eac
swilce beddrydan, and brohton to ðam Hælende, and he hi ealle gehælde
forðan þe he Hælend is.
 142. Þas ylcan mihte he forgeaf his mæran apostolum, þæt
hi mihton gehælan on ðæs hælendes naman ealle untrumnyssa, and eac
ða deadan aræran, and aclænsian ða hreoflian swa swa Crist sylf
dyde.
 146. Twelf apostolas wæron þe wunedon mid him, and twa and
hundseofontig he geceas him to bydelum, þa ferdon twam and twam ætforan
him gehwyder.
 149. Þas feower and hundeahtatig þe folgodon ðam Hælende
synd ða grundweallas on Godes gelaðunge, and þa fyrmestan bydelas, and hi
ure bec setton, swa swa hi geleornedon æt heora lareowe Criste, and heora
lar becom to ðam ytemestum landum.
 154. Hit gelamp þa sume dæg, ða ða se Hælend siðode,
þæt sum man him cwæð to, Ic wille siþian mid ðe, and ðe folgian
swa hwider swa ðu færst.
 157. Ða cwæð se Hælend him to, Foxas habbað holu, and
fugelas habbað nest, and ic næbbe wununge hwider ic min heafod ahyldan
mæge.
 160. Crist sceawode his heortan and geseah his prættas, forðan
þe he mid soðfæstnysse ne sohte þone Hælend, ac foxunga wæron
wunigende on him, and upahefednys swilce healice fugelas, ða ne mihte swilc
mann siðian mid Criste.
 165. Crist eft þa siððan cwæð to sumum oðrum, Fylig me
on minre fare, and he afyrht andwyrde, Læt me ærest, Drihten, ardlice
faran, and minne fæder bebyrigan.
 168. Þa cwæð Crist to þam menn eft, Geþafa þæt þa
deadan heora deadan bebyrion, gang ðu sylf soðlice, and Godes rice boda.
 171. Þa synd soðlice deade þe heora scyppende ne ðeowiað,
and ða þe Godes beboda mid biggengum ne healdað; þas magon bebyrigan
þyllice oðre, and mid lyffetungum to leahtrum gehnexian.
 175. Þa cwæð sum þridda man to Criste eft ðus, ic wylle
fylian þe leof, ac læt me ærest faran, and cyðan minum hiwum hu ic
hæbbe gemynt.
 178. Him andwyrde þus se hælend, Gif se yrðlincg behylt
underbæc gelome, ne bið he gelimplic tilia.
 180. Þæt is on ðisum andgite, Swa swa se yrðlincg amyrð
his furuh gif he locað to lange underbæc, swa eac seðe wile gewendan to
Gode, and bihð eft to woruldþingum, ne bið he gode andfencge.
 184. Mænigfealde wæron þæs Hælendes wundra, and his
halige lar swa we leorniað on bocum, and ealle his folgeras forleton ealle
þincg, ægðer ge wif ge æhta, and wunodon on clænnysse, for his
fægeran behate and for heofonan rice.
 189. Eft æfter his æriste and upstige to heofonum, þaþa
se geleafa aras and man alede deofolgyld, þa wurdon ða halgan martiras swa
micclum onbryrde, þæt hi sweltan woldon ærðam þe hi wiðsocon
Gode, and heora lif aleton ærðan þe heora geleafan, and wurdon ofslagene
for ðam soðan geleafan, fela þusenda martira on myslicum witum, and hi
habbað þa ecan myrhðe for heora martyrdome.
 197. Se arleasa deofol, þe is æfre embe yfel, astyrode þa
ehtnysse ðurh arlease cwelleras, and wolde mid slege oferswiðan þa
Cristenan, and Godes geleafan alecgan gif he mihte, ac swa man ma ofsloh, swa
þær ma gelyfdon ðurh þa micclan wundra þe ða martyras gefremedon.
 203. Eft ðaða God sealde sibbe his gelaðunge, þa wolde se
deofol mid gedwylde amyrran þone soðan geleafan, and seow ða gedwyld on
dyrstigum mannum.
 206. An ðæra wæs Arrius, þe þæt yfel ongann, ac him
eode se innoð ut æt his forðgange.
 208. Manega wæron eac þe myslice dwelodon, oð þæt þa
halgan fæderas heora yfel adwæscton, and þone soþan geleafan gesetton
ðurh God, swa swa se Hælend hine tæhte his halgum apostolum.
 212. Þa wæron halige bisceopas gehealtsume on þeawum, and
wise mæssepreostas þe wunodon on clænnysse, and manega munecas on
mycelre drohtnunge, and clæne mædenu þe Criste þeowodon on gastlicre
drohtnunge for heora drihtnes lufan; and ða synd nu ealle on þam ecan
wuldre for heora clænnysse mid Criste wunigende.
 219. Nu on urum dagum on ende þyssere worulde, swicað se deofol
digollice embe us, hu he þurh leahtras forlære ða Cristenan, and to
mislicum synnum heora mod awende; ac ða beoð gesælige þe his swicdomas
tocnawað, and his lotwrencas mid geleafan oferswyðað.
 225. He wet nu swiðe and wynð on ða Cristenan, forðan þe
he wat geare þæt þysre worulde geendung is swyðe gehende, and he onet
forði.
 228. We sceolan eac onettan and urum sawlum gehelpan, þurh gode
biggengas Gode to gecwemednysse, forðan þe we ne motan lange on ðysum
life beon; and þæt is Godes mildheortnyss, þeah ðe hit digle sy.
 232. On anginne ðissere worulde þaþa heo wynsum wæs, and
menn moston lybban be heora lustum ða, þa wæs langsum lif, swa þæt
hi leofodon sume nigon hund geara on ðæra heahfædera timan, sume eahta
hund geara, and sume eac leng.
 237. Nu is ure lif ungelic heora, forðan þe we ne moton lybban
be urum lustum nu, ac we sceolan gehyrsumian ures Hælendes bebodum, and mid
earfoðnyssum þæt ece lif geearnian, and seo earfoðnys ongan on
ðære godspellbodunge.
 242. Nu hæfð God eac gescyrt swyþe ure dagas swylce he swa
cwæde, Ne sceole ge swincan to lange, ac beoð eow anræde to þam ecan
life, þærðær ge butan geswince gesælige lybbað.
 246. Nu synd ðreo heahmægnu, ðe menn sceolan habban, <foreign>Fides,
Spes, Caritas</foreign>, þæt is geleafa and hiht and seo soðe lufu.
 248. Þæt is se geleafa, þæt he gelyfe mid mode on ða
halgan ðrynnysse and soðe annysse; and þæt is se hiht þæt he
hopige to Gode, ægðer ge on gelimpe ge on ungelimpe, and næfre ne
ortruwige be Godes arfæstnysse.
 253. Þæt is seo soðe lufv, þæt man his scyppend lufige
mid unametenre lufe, and ða menn þe wel willað, swa swa hine sylfne on
soðfæstnysse æfre.
 256. For Godes lufon we sceolon eac lufian ure fynd, swa þæt
we ðone man lufian, and his misdæda onscunian.
 258. Us is to understandenne ðas endebyrdnyssa.
 259. Crist cwæð on his godspelle, þæt we God lufian
sceolan mid ealre ure heortan ofer ealle ðincg, and siððan ure nextan swa
swa us sylfe; and eac ure fynd he het us lufian, ac he ne ihte ðærto mid
ealre heortan, ne swa swa us sylfe, forðan þe him soðlice genihtsumað
þæt we hi lufian, and læððe to nabban, þeah ðe we mid ealre
heortan ne swa swa us sylfe hi lufian.
 267. Nu syndon eahta heafodleahtras, þe us onwinnað swiðe.
 268. An is gecwæden <foreign>gula</foreign>, þæt is gyfernyss on Englisc,
seo deð þæt þæt man yt ær timan and drincð, oððe he eft to
micel nimð on æte oððe on wæte.
 271. Seo fordeð ægðer ge sawle ge lichaman, forðan þe
heo macað þam menn mycele untrumnysse, and to deaðe gebrincgð for ðam
ormætan drænce; heo fordeð eac ða sawle, forðan he sceall syngian
oft, ðone he sylf nat hu he færð for his feondlicum drencum.
 276. Se oðer leahtor is forligr and ungemetegod galnyss.
 277. Se is gehaten <foreign>fornicatio</foreign>, and he befylð þone mann, and
macað of Cristes limum myltestrena limv, and of Godes temple gramena
wununge.
 280. Se þridda leahter is <foreign>auaritia</foreign>, þæt is seo yfele
gitsung, and seo is wyrtruma ælcere wohnysse.
 282. Heo macað reaflac, and unrihte domas, stala and leasunga,
and forsworennyssa.
 284. Heo is helle gelic, forðan þe hi habbað butu
unafylledlice grædignysse þæt hi fulle ne beoð næfre.
 286. Se feorða leahtor is <foreign>ira</foreign>, þæt is on Englisc
weamodnyss.
 287. Seo deð þæt se man nah his modes geweald, and macað
manslihtas, and mycele yfelu.
 289. Se fifta is <foreign>tristitia</foreign>, þæt is ðissere worulde
unrotnyss þæt is þonne se man geunrotsoð ealles to swyðe for his
æhta lyre þe he lufode to swyðe, and cid þonne wið God, and his
synna geeacnað.
 293. Twa unrotnyssa synd, an is þeos yfele, and oðer is
halwende þæt is þæt se man for his synnum geunrotsige.
 295. Se sixta leahter is accidia gehaten, þæt is asolcennyss
oþþe slæwð on Englisc.
 297. Ðonne ðam menn ne lyst on his life nan god don, and bið
him ðonne mycel yfel þæt he ne mæge nan god don, and bið æfre
ungearu to ælcere duguðe.
 300. Se seofoða leahter is iactantia gecweden, þæt is ydel
gylp on ængliscre spræce þæt is ðonne se man bið lofgeorn and
mid licetunge færð, and deð for gylpe gif he hwæt dælan wile, and
bið þonne se hlisa his edlean ðære dæde and his wite andbidað on
ðære toweardan worulde.
 306. Seo eahteoðe leahter is <foreign>superbia</foreign> gehaten, þæt is on
ænglisc modignyss gecweden, seo is ord and ende ælcere synne.
 309. Seo geworhte englas to atelicum deoflum, and ðone man
macað eac gif he modigað to swyðe þæs deofles geferan ðe feol
ær ðurh hi.
 312. Nu syndon eahta heafodmægnu, ða magan oferswiðan þas
foresædan deoflu þurh drihtnes fultum.
 314. An is <foreign>temperantia</foreign>, þæt is gemetegung on Englisc,
þæt is þæt man beo gemetegod and to mycel ne ðicge on æte and on
wæte, ne ær timan ne gereordige.
 317. Nytenu ætað swa ær swa hi hit habbað, ac se
gesceadwisa man sceal cepan his mæles, and ðonne swa mid gesceade his
gesetnysse healdan; þonne mæg he oferswiðan swa ða gyfernysse.
 321. Seo oðer miht is <foreign>castitas</foreign>, þæt is clænnyss on
ænglisc.
 322. Þæt is þæt se læweda hine healde butan forligre,
on rihtum synscipe mid gesceadwisnysse, and se gehadoda Godes ðeowa healde
his clænnysse.
 325. Þonne bið oferswyðed swa eac seo galnyss.
 326. Seo ðrydde miht is <foreign>largitas</foreign>, þæt is cystignyss on
Englisc, þæt is þæt man wislice his æhta aspende, na for
woruldgylpe, þa ðincg þe him God lænde on ðysum life to brucenne.
 329. God nele þæt we beon grædige gytseras, ne eac for
woruldgylpe forwurpan ure æhta, ac dælan hi mid gesceade swa swa hit
Drihtne licie, and gif we ælmyssan doð don hi butan gylpe; þonne mage we
fordon swa ða deofollican gitsunga.
 334. Seo feorðe miht is <foreign>patientia</foreign>, þæt is geðyld and
þolmodnys gecwæden, þæt is þæt se mann beo geðyldig and
ðolomod for Gode, and læte æfre his gewitt gewyldre þonne his yrre,
forðan þe se hælend cwæð þus on his godspelle, <foreign>In patientia
uestra possidebitis animas uestras</foreign>; þæt is on Engliscre spræce, On
eowrum geðylde ge habbað eowre sawla soðlice gehealdene.
 341. Se heofonlica wisdom cwæð, þæt þæt yrre
hæfð wununge on ðæs dysegan bosme, þæt is ðonne he bið to
hrædmod, and se ealwealdenda dema demð æfre mid smyltnysse, and we
sceolan mid geðylde oferswyðan þæt yrre.
 345. Seo fifte miht is <foreign>spiritalis laetitia</foreign>, þæt is seo
gastlice blys, þæt is þæt man on God blyssige betwux unrotnyssum
þysre reðan worulde, swa þæt we on ungelimpum ormode ne beon, ne eft
on gesælðum to swyðe ne blyssian; and gif we forleosað þas lænan
woruldðingc, þonne sceole we witan þæt ure wunung nis na her ac is on
heofonum gif we hopiað to Gode.
 353. Þyder we sceolan efstan of ðyssere earfoðnysse mid
gastlicre blisse, þonne bið seo unrotnyss mid ealle oferswyðed mid urum
geðylde.
 356. Seo syxte miht is <foreign>instantia boni operis</foreign>, þæt is
anrædnyss godes weorces.
 358. Gif we beoð anræde on urum godum weorcum.
 359. Ðonne mage we oferswyðan þa asolcennysse swa, forðan
þe hit bið langsum bysmor, gif ure lif bið unnyt her.
 361. Seo seofoðe miht is seo soðe lufu to Gode, þæt we on
godum weorcum Godes lufe cepon; na ideles gylpes, þe him is andsæte, ac
uton don ælmyssan swa swa he us tæhte, Gode to lofe na us to hlisan,
þæt God sy geherod on urum godum weorcum, and se idela gylp us beo æfre
unwurð.
 368. Seo eahteoðe miht is seo soðe eadmodnyss, ge to Gode ge to
mannum mid modes hluttornysse, forðan seðe wis byð, ne wurð he næfre
modig.
 371. On hwan mæg se mann modigan þeah he wille?
 372. Ne mæg he on geðincðum, forðan þe fela synd
geþungenran; ne mæg he on his æhtum, forðan þe he his endedæg
nat; ne on nanum þingum he ne mæg modigan, gif he wis bið.
 375. Nu ge habbað gehyred hu þas halgan mægnu oferswyðaþ
ða leahtras þe deofol besæwð on us; and gif we nellað hi
oferswiðan, hi besencað us on helle.
 378. We magon þurh Godes fylst ða feondlican leahtras mid
gecampe oferwinnan, gif we cenlice feohtað; and habban us on ende þone ecan
wurðmynt a mid Gode sylfum, gif we swincað nu her, ðam to wuldre ðe on
ecnysse rixað, ece Drihten; þam sy wuldor and lof, ðe a leofað, mid
fæder and mid suna and mid ðam halgan gaste on ecnysse;Amen.

END_TEXT
START_TEXT

ÆLS (Auguries)
B1.3.18.
On Auguries: Skeat 1881-1900, I, 364-82.



 1. <foreign>SERMO IN LAETANIA MAIORE DE AUGURIIS</foreign>.
 1. SE APOSTOL PAULUS, EALRA ÐEODA LAREOW, MANODE ÐA Cristenan
þe he sylf ær to geleafan gebigde on anum pistole, þæt is
ærendgewrit, ðus cweðende, <foreign>Fratres, Spiritu ambulate, et desideria
carnis non perficietis, et cetera</foreign>; Mine gebroðra, farað on gaste, þæt
is on gastlicre drohtnunga, and ne gefremme ge eowres flæsces lustas.
 6. Þæt flæsc soðlice gewinð ongean ðone gast, and se
gast ongean þæt flæsc.
 7. Þas ðincg soðlice, ðæt is se lichama and seo sawl
winnað him betweonan.
 8. Ac seo sawl is ðæs flæsces hlæfdige, and hire
gedafnað þæt heo simle gewylde ða wylne, þæt is þæt
flæsc, to hyre hæsum.
 10. Þwyrlice færð æt ðam huse þær seo wyln bið
þære hlæfdian wissigend, and seo hlæfdige bið þære wylne
underðeodd; swa bið eac þæs mannes lif on hinder gefadod, gif þæt
flæsc þe is brosnigendlic and deadlic sceal gewyldan þone gast, ðe is
ece and unateorigendlic, to his fracodum lustum ðe hi buta fordoð, and to
ecum tintregum gebringað.
 15. Se apostol cwæð, Gif ge beoð þurh ðone gast
gelædde, ðonne ne synd ge na under æ.
 17. He cwæð on oðre stowe, Nis nan æ rihtwisum menn
gesett, ac unrihtwisum and na underþeoddum, arleasum and forscyldegodum;
forðan þe seo æ, þæt is se rihtwise steor ne gegret þone
rihtwisan mid nanum yfele, ac heo gewitnað þa unrihtwisan be heora
gewyrhtum.
 21. Se rihtwisa soðlice ne þearf him ondrædan þa stiðan
steora þe Godes æ tæcð, gif he him sylfum styrð fram eallum
stuntnyssum.
 23. Paulus cwæð, swutele synd þæs flæsces weorc,
þæt is forligr and unclænnyss, estfulnyss oððe galnyss,
hæðengild oððe unlybban, feondræden and geflit, anda and yrre, sacu
and twirædnyss, dwollic lar and nið, mansliht and druncennyss, oferfyll
and oðre ðyllice, þe ic fore eow secge swa swa ic fore sæde; forðan
þa ðe ðyllice weorc wyrcað, ne begitað hi Godes rice.
 29. Gehwa mot yfeles geswican and gebetan, ac gif he ðurhwunað
on yfelnysse and forsihð his scyppendes beboda and deofla gecwemð, þonne
sceal he unðances on ecnysse ðrowian, on ðam unadwæscendlicum fyre,
betwux ðam wyrrestan wurmcynne, þe næfre ne bið adyd, ac ceowað
symle þæra arleasra lichama on ðam hellican lige.
 34. Eft cwæð se apostol on oðrum pistole, <foreign>Fratres, Nolite
errare; Neque fornicarii, Neque idolis seruientes, Neque adulteri, Neque
molles, Neque fures, Neque auari, Neque ebriosi, Neque maledici, Neque rapaces,
regnum die Non possidebunt</foreign>; Mine gebroðra nelle ge dwelian, naðor ne
unrihthæmeras, ne ða ðe hæðengildum þeowiað, ne ða þe
oðre manna wif habbað, ne ða hnescan vel wacmod, þæt synd þa ðe
nane stiðnysse nabbað ongean leahtras, Ne ðeofas, ne gytseras, ne
drinceras þæt synd þa ðe druncennysse lufiað, ne wyrgendras
þæra muð bið symle mid geættrode wyrigunge afylled, ne reaferas,
nabbað hi næfre Godes rice.
 44. He cwæð þa git eft forð to þam folce ðus, þis ge
wæron ac ge synd nu afeormode, ac ge synd gehalgode, ac ge synd gerihtwisode
on Drihtnes naman ures Hælendes Cristes, and on gaste ures Godes.
 47. Deofolgild bið þæt man his drihten forlæte, and his
Cristendom, and to deofollicum hæðenscype gebuge, bysmrigende his
scyppend.
 49. Oðer deofolgild is derigendlic þære sawle, ðonne se
man forsihð his scyppendes beboda, and þa sceandlican leahtras begæð
þe se sceocca hine lærð.
 52. Þæs gastes wæstmas synd þa godan ðeowas, þæt
se man lufige þone lifigendan God, and hæbbe ða soðan lufe symle on
his mode, and ða gastlican blysse, and beo gesibsum, geðyldig and ðolmod,
and on ðeawum hæbbe godnysse and glæd mod and manðwærnysse,
geleafan and gemetfæstnysse and modes clænnysse, and forhæfednysse
butan higeleaste.
 60. Nis nan æ wiðerræde þus geworhtum mannum, ac ða
þe Cristes synd cwylmiað heora flæsc, swa þæt hi nellað onbugan
ðam bysmorfullum leahtrum, ne ðam yfelum gewilnungum, ac winnað him
togeanes oð þæt hi sigefæste siðiað to Criste, and to ðam ecan
wuldre for ðam sceortan gewinne, and hi blyssiað on ecnysse bliðe mid
Criste.
 67. Agustinus se snotera bisceop sæde eac on sumere bec, Mine
gebroðra þa leofestan, gelome ic eow warnode, and mid fæderlicre
carfulnysse, ic eow cuðlice manode þæt ge andsætan wiglunge þe
unwise men healdað, mid ealle forlætan swa swa geleaffulle men, forðan
butan ic eow warnige, and þone wol eow forbeode, ic sceal agyldan gescead
þam soðfæstan deman minre gymeleaste, and mid eow beon fordemed.
 75. Nu alyse ic me sylfne wið God, and mid lufe eow forbeode,
þæt eower nan ne axie þurh ænigne wiccecræft be ænigum ðinge
oððe be ænigre untrumnysse, ne galdras ne sece to gremigenne his
scyppend; forðan se ðe þys deð, se forlysð his Cristendom, and bið
þam hæðenum gelic þe hleotað be him sylfum mid ðæs deofles
cræfte þe hi fordeð on ecnysse; and butan he ælmyssan and mycele
dædbote his scyppende geoffrige, æfre he bið forloren.
 84. Hleotan man mot mid geleafan swa þeah on woruldðingum butan
wiccecræfte, þæt him deme seota, gif hi hwæt dælan willað;
þis nis nan wiglung, ac bið wissung foroft.
 88. Eall swa gelice se ðe gelyfð wiglungum oððe be fugelum
oððe be fnorum oððe be horsum oððe be hundum, ne bið he na
Cristen, ac bið forcuð wiðersaca.
 92. Ne sceal nan man cepan be dagum on hwilcum dæge he fare,
oððe on hwylcum he gecyrre, forðan þe God gesceop ealle ða seofan
dagas, þe yrnað on þære wucan oð þysre worulde geendunge.
 96. Ac seðe hwider faran wille, singe his paternoster, and
credan, gif he cunne and clypige to his Dryhten, and bletsige hine sylfne, and
siðige orsorh þurh godes gescyldnysse, butan ðæra sceoccena wiglunga.
 100. Us sceamað to secgenne ealle ða sceandlican wiglunga, þe
ge dwæsmenn drifað ðurh deofles lare, oððe on wifunge oððe on
wadunge oððe on brywlace oððe gif man hwæs bitt þonne hi hwæt
onginnað, oþþe him hwæt bið acenned.
 105. Ac wite ge to soðan, þæt se sceocca eow lærð
þyllice scincræftas þæt he eowre sawla hæbbe ðonne ge gelyfað
his leasbrædnysse.
 108. Nu cwyð sum wiglere þæt wiccan oft secgað swa swa hit
agæð mid soðum ðincge.
 110. Nu secge we to soðan þæt se ungesewenlica deofol þe
flyhð geond þas woruld, and fela ðincg gesihð, geswutelað þæra
wiccan hwæt heo secge mannum, þæt þa beon fordone þe ðæne
drycræft secað.
 114. Fela sædon þa drymen þurh deofles cræft, Iamnes and
mambres, swa swa Moyses awrat, and hi pharao forlærdon mid heora lotwrencum,
oððæt he adranc on ðære deopan sæ.
 118. Eall swa eac Symon se swicola dry, swa lange he wan wið
Petre, oð þæt he wearð afylled, ða þa he wolde fleon to heofonum,
þæt he on feower tobærst and swa ferde wælhreow mid wite to helle.
 122. Fela oðre forferdon þe folgodon drycræfte, swa swa we
on bocum rædað, ac heora racu is langsum.
 124. Ne sceal se Cristena befrinan þa fulan wiccan be his
gesundfulnysse, þeahðe heo secgan cunne sum ðincg þurh deofol, forðan
þe hit bið derigendlic, and eall hit bið ættrig þæt him of
cymð, and ealle his folgeras forfarað on ende.
 129. Sume men synd swa ablende, þæt hi bringað heora lac to
eorðfæstum stane, and eac to treowum, and to wylspringum, swa swa wiccan
tæcað, and nellað understandan hu stuntlice hi doð, oððe hu se
deada stan oððe þæt dumbe treow him mæge gehelpan, oððe hæle
forgifan, þone hi sylfe ne astyriað of ðære stowe næfre.
 136. Se Cristene man sceall clypian to his Drihtne mid mode and mid
muðe, and his munda abiddan, þæt he hine scylde wið deofles syrwunga,
and besettan his hiht on ðone soðan God, se ðe ana gewylt ealra
gesceafta, þæt he foresceawige be his gesundfulnysse, loca hu he wille,
swa swa ealwealdend God.
 143. We sceolan on ælcne timan and on ælcere styrunge
gebletsian us sylfe mid soðum geleafan, and mid rodetacne þa reðan
aflian, for ðan þe se reða deofol wearð þurh ða rode oferswiðed,
and heo is ure sigebeacn ongean þone sceoccan a.
 148. Eac sume gewitlease wif farað to wega gelætum and teoð
heora cild þurh ða eorðan, and swa deofle betæcað hi sylfe and heora
bearn.
 151. Sume hi acwellað heora cild ærðam þe hi acennede
beon, oððe æfter acennednysse þæt hi cuðe ne beon, ne heora
manfulla forligr ameldod ne wurðe; ac heora yfel is egeslic, and endeleaslic
morð.
 155. Þær losað þæt cild laðlice hæðen, and seo
arleasa modor, butan heo hit æfre gebete.
 157. Sume hi wyrcað heora wogerum drencas, oððe sumne wawan,
þæt hi hi to wife habbon.
 159. Ac þyllice sceandas sceolan siðian to helle, þær hi
æfre cwylmiað on þam cwealmbærum fyre and on egeslicum witum for
heora gewitleaste.
 162. Ac Cristene men sceolan campian wið deofla mid strangum
geleafan, swa swa gelærede cempan, and forhogian þa hætsan, and
ðyllice hæðengyld, and þæs deofles dydrunga, and heora Drihten
arwurðian.
 166. Þonne gesihþ se deofol þæt ge hine forseoð, and him
bið þonne wa on his awyrigedum mode, þæt ge swa anræde beoð, and
nimð andan to eow, and wile eow geswencan mid sumere untrumnysse, oððe
sum eowre orf ardlice acwellan, forðan þe he mot ælces mannes afandian,
on manega wisan, hwæðer his mod wille abugan þurh ða ehtnysse fram
ðam ælmihtigan Gode.
 174. Ac wite ge to wissan þæt se wælhreowa deofol ne mæg
mannum derian mid nanre untrumnysse ne heora orf adydan butan Drihtnes
geþafunge.
 177. God is eall godnyss, and he æfre wel wile, ac manna
yfelnysse mod beon gestyrod; þonne geðafað God þam sceoccan for oft,
þæt he men geswence for heora misdædum.
 181. Us is to secenne gif we geswencte beoð, þa bote æt
Gode, na æt ðam gramlican wiccum, and mid ealra heortan urne Hælend
gladian, forðan þe his mihte ne mæg nan ðincg wiðstandan.
 185. He cwæð on his godspelle þæt buton Godes dihte
furðon an fugel ne befylð on deaðe.
 187. Wen is þæt he wille bewitan a his menn, ge on life, ge on
deaðe, þonne se lytla fugel ne befylþ on grin butan Godes willan.
 190. Ure drihten adræfde deoflu mid his hæse of anum wodum
menn.
 191. Þa wæs ðær gehende an heord swina, and hi sona
bædon þæt hi moston faran into ðam swynum, and Drihten geðafode
þa ðam deoflum þæt.
 194. Hi ða into þam swynum, and hi ealle aweddan, and urnon to
ðære sæ and sona adruncon.
 196. Ne mæg se deofol mannum derian butan Godes ðafunge, ne
heora ðincg amyrran, þonne he ne moste faran furðon on þa swin, butan
him geðafode þæs se Hælend.
 199. Gif us deofol drecð, oþþe ure þincg adyd, þæt
getimað þonne swa for twam intingum; oþþe God swa þreað ure
ðwyrlican dæda, oððe he ure afandað on ðære frecednysse, and se
sceocca sceall aswæman æt us gif we anræde beoð on urum geleafan;
and Crist hine adræfð þæt he us derian ne mæg gif we ða ehtnysse
eadmodlice forberað, and butan ceorunge symle Gode þancige.
 208. Us becymð swa þeah eall þæt to gode, gif we beoð
geðyldige and þanciað urum Drihtne, and on ðære fandunge his
fultumes biddað, seþe eaðelice mæg us æfre ahreddan fram eallum
fræcednyssum feondlicra costnunga.
 213. Læcedom is alyfed fram lichamena tyddernysse, and halige
gebedu mid Godes bletsunge; and ealla oðre tilunga syndon andsæte Gode.
 216. Swa swa Paulus awrat, þysum wordum cweðende, Ne mage ge
samod drincan ures drihtnes calic and ðæs deofles cuppan to deaðe eowre
sawle; and ure drihten cwæð þæt man gecwæman ne mæg twam
hlafordum ætsomne, þæt he ne forseo þone oðerne; ne we ne magon
gecwæman Criste and deofle.
 222. Nu secgað sume menn þæt him sceole gelimpan swa swa him
gesceapan wæs and geset æt fruman, and ne magon forbugan þæt hi
misfaran ne sceolan.
 225. Nu secge we to soðan gif hit swa beon sceall þæt hit
is/ unnyt bebod ðe God bebead þurh Dauid, <foreign>declina a malo et fac bonum</foreign>;
Buh fram yfle, and do god.
 227. And eft se apostol cwæð, swa man swyðor swincð for
Gode, swa he selran mede hæfð.
 229. Gif ælces mannes lif æfre sceola swa gan þæt he ne
mæge forbugan bysmorlice dæda, þonne bið unrihtlic þæt ða
unrihtwisan onfon ænigne witnunge for heora wohnysse.
 233. Eac ða arfæstan beoð wolice gearwurðode, gif þæt
soð beon mæg þæt him swa gesceapen wæs; and on unnyt we swincað
on urum þeowdome, oððe on ælmyssum oþþe on oðrum dædum, gif
we his na maran edlean æt urum drihtne nabbað, þonne ða receleasan
menn þe butan gerade lybbað, and on eallum þingum wadað on heora agenum
willan, and on heora lustum heora lif aspendað.
 241. God ælmihtig gesceop manega gesceafta, and heora nanum ne
forgeaf agenne freodom oþþe gesceadwisnysse, butan ðam scinendum englum
and menniscum gesceafta, þe he mid his handum gesceop.
 245. Þas twa gesceafta habbað gesceadwisnysse, and ælc man
hæfð agenne freodom, þæt he wat hwæt he wile, and wat hwæt he
nele, ac God us ne nyt swa þeah þæt we god don sceolon, ne eac us ne
forwyrnð yfel to wyrcenne, forðan þe he us forgeaf agenne cyre.
 251. He sealde swiðe fæste gife and swyþe fæste æ, mid
þære gife ælcum menn oð his ende, earmum and eadigum.
 253. Þæt is seo gifu þæt se man mot don þæt he wile,
and þæt is seo æ þæt God forgylt ælcum menn be his gewyrhtum,
ægðer ge on þysre worulde, ge on þære toweardan, swa god swa yfel,
swa hwæðer swa he begæð.
 257. Gif hwa nu wundrige hwi god wolde forgifan þam yfelum mannum
agenne freodom, þone he wat on ær þæt hi yfel don willað, Nu
cweðe we þæt hit ne gerist nanum ricum cynincge þæt hi ealle beon
þeowe menn ðe him þenian sceolon, and on his anwealde ne beo furðon an
frig man.
 263. Swa eac ne gedafnode þam ælmihtigan Drihtne þæt on
eallum his rice nære ænig gesceaft þe nære on þeowte þearle
genyrwed.
 266. Nu behofað ure freodom æfre Godes fultumes, forþan ðe
we ne doð nan god butan Godes fultume.
 268. Se us gewissige a on ðysre worulde, and to þam ecan life
gelæde þurh hine sylfne, swa swa he þam eallum behet þe hine
lufiað.
 271. Sy him wuldor and lof a to worulde;Amen.

END_TEXT
START_TEXT

ÆLS (Book of Kings)
B1.3.19.
From the Book of Kings: Skeat 1881-1900, I, 384-412.



 1. <foreign>SERMO EXCERPTVS DE LIBRO REGUM</foreign>.
 1. SAUL HATTE SE FORMA CYNING þE OFER GODES FOLC RIXOde.
 2. Se wæs to cynincge ahafen swyðor for folces gecorennysse
þonne ðurh Godes ræd.
 3. Fela oðre cynincgas rixodon ær geond ealne middaneard ofer
hæðenum leodum, ac ofer Israhela folc þe on God belyfde næs nan
eorðlic cynincg ærðan þe Saul, swa swa hi sylfe gecuron, ofer hi
cynerice underfencg.
 8. Se beah hrædlice fram þæs ælmihtigan Godes willan and
nolde be his wissunge and be his witegan lare faran, and se yfela gast hine
drehte mid deofollicum sticelsum, and on ungewitte his mod awende.
 12. Þa forseah se ælmihtiga God þone Saul æt nextan, and
hine of his rice awearp be his agenum gewyrhtum, and geceas him to cynincge
þone cenan Dauid, seðe butan wæpnum gewylde ða leon, and þæs
beran ceaflas tobræc mid his handum, and ahredde þæt gelæhte scep of
his scearpum toðum.
 18. He ofwearp eac syððan þone swyþlican ent Goliam þone
gramlican, þe Godes naman hyrwde, and mid gebeote clypode bysmor Godes folce,
gearu to anwige mid ormettre wæpnunge.
 22. Hwæt þa Dauid eode togeanes þam ente, and ofwearp mid
his liþeran þone geleafleasan ent bufon ðam eagan þæt he beah to
eorðan.
 25. Gelæhte þa of ðam ente his agen swurd, and his ormæte
heafod mid þam of asloh, and hæfde ða gewunnen sige his leode.
 28. Be þysum Dauide cwæð se ælmihtiga wealdend þæt
he hine gecure þus cweðende, Ic afunde me Dauid æfter minre heortan,
þæt he ealne minne willan mid weorcum gefremme.
 32. Þes Dauid wes witega and wuldorful cyningc, and Gode gelicode
oð his lifes ende, and mid ealre heortan him gehyrsumode a.
 35. He wæs forði mære on micclum geðincþum, forðan
þe he cepte symle hu he cwemde Gode.
 37. Æfter him rixodon on Israhela manega cyningas mislice
geworhte.
 39. Sume hi gelyfdon on þone lyfigendan God, sume on
hæðengildum him sylfum to forwyrde, and þa ðe God wurðodon wurdon
gemærsode, and sigefæste wæron symle on gefeohte.
 43. Þa ðe fram gode bugon to bysmorfullum hæðenscype, þa
wurdon gescynde, and a unsigefæste.
 45. An þæra wæs Achab se arleasa cyning, þe forseah his
scyppend and geceas him Baal þæra hæðenra god, þe næfde nane
godnysse, ac wæs gramlic deofol mid gedwylde afunden.
 49. Þyses cyninges cwen wæs forcuþost wifa, Gezabel gehaten
hetelice gemodod.
 51. Seo tihte hyre wer to ælcere wælhreownysse, and hi
tyrgdon God mid gramlicum weorcum.
 53. On þam dagum wæs Helias halig Godes witega, se abæd
æt Gode þæt he ðam yfelan cynincge renscuras oftuge for his
reðnysse.
 56. Eode þa forð feorðe healfgear butan renscurum and
reocendum deawe, and se witega Helias gewende of ðam lande, and God hine
afedde þurh fugela ðenunga, oðþæt he hine asende to sumere wydewan
on Sidoniscum earde, and hire sæde se witega, ðus cwæð Israhela god,
þæt ðe ele ne ateorað, ne melu on þinum mittan, oðþæt mannum
becymð ren ofer eorðan eow to wæstme.
 65. Þa afedde seo wudewe þone Godes witegan mid ðam lytlan
melewe and þam gehwædan ele, and funde ða fatu æfre fulle eft,
oðþæt God eft forgeaf eorðlice wæstmas.
 69. Betwux ðysum gelamp þæt of life gewat þære wudewan
sunu, and se witega hine arærde eft of deaðe þurh his Drihtnes mihte.
 72. Eft ða se ælmihtiga het þone witegan faran to his earde
and to ðam arleasan cynincge; cwæð þæt he wolde sendan syððan
renscuras.
 75. Helias ða ferde, and efne hine gemette Abdias se æðela,
and se arwurðfulla godes ðegn se fægnode his tocymes and cwæð him
þus to, Swyðe we axodon embe ðe gehwær, and se cyning sende swyðe
fela ærendracan to gehwylcum eardum embe þe axiende.
 81. Næs ðe leof gecyd þæt ic cuce behydde hundteontig
witegan and hi mid wistum afedde ðaða Gezabel acwealde ealle Godes witegan
þe heo ofaxian mihte on ealre ðysre leode?
 85. Helias ða becom to ðam cyninge Achab, and he befran sona
þone soðfæstan witegan, Eart ðu la Helias, ðe Israhel gedrefst?
 88. Þa andwyrde se witega þam wælhreowan and cwæð, Ne
gedræfde ic na Israhel, ac gedrefdest ðu sylf, and þines fæder
hiwræden, ge þe forleten God and fyligdon Baal mid fulum biggencgum.
 92. Hat nu gelangian to me ealle þa leasan witegan ðe
þeowiað Baal, and etað mid Gezabel.
 94. Þa sende ce cyning and cydde his leode and het Israhela folc
and ða facenfullan witegan ealle endemes cuman to Helian spræce.
 97. Þa cwæð Helias to eallre þære meniu, Hu lange wille
ge healtian on twa healfe ðus?
 99. Gif ure drihten is God, fyliað þonne him, Gif Baal is god,
fyliað his biggengum.
 101. Þa suwode þæt folc, and Helias feng eft on, Ic belaf
ana ealra Godes witegena, and Baal hæfð feower hund and fiftig witegan.
 104. Nimon hi anne oxan, and geoffrian heora gode, and ic oðerne
oxan geoffrige minum Gode, and beon hi begen beworpene mid wuda wiðneoðan.
 107. Uton biddan syððan onsundron æt gode, ic æt minum
Gode þæt he mine lac forbærne mid upplicum fyre, and ge eac swa don;
beo þonne se soð god þe asent þæt fyr ufan.
 111. Þa cwæð eall þæt folc þæt he ænlice
spræce.
 112. Ða namon þa deofolgildan þone dunnan oxan, bewurpon mid
wudu, on heora wisan to offrunga, and clypodon to Baal þæt he heora bene
gehyrde.
 115. Stodon ða fram ærnemergen earmlice hrymende, oð ofer
midne deg gedrehte forðearle, ne him answaru ne com ne seo offrung næs
forbærned.
 118. Þa cwæð Helias to ðam leasum witegum, Clypiað git
hluddor uncuð þeah þe he slæpe þæt he huru awacnige and eow wið
spræce.
 121. Hi clypodon þa swyðor, and hi sylfe gedrehton, ac se
leasa Baal ne mihte hi geblyssian.
 123. Þa genam Helias þone oþerne oxan, beworhte mid wuda on
ða ealdan wisan.
 125. Het ða gewæterian ealne þone wudu, and clypode
anmodlice to þam ælmihtigan Gode, þu ælmihtiga God, þe Abraham on
belyfde, and his sunu Isaac, and eac swilce Iacob, geswutela on þysum dæge
þæt ðu eart soð God, and þis folc oncnawe cuðlice mid geleafan
þæt þu eart Drihten God þe heora heortan gebigst.
 132. Æfter ðisre clypunge com fyr of heofonum and forbærnde
þone oxan and ealne ðone wudu, and ða twelf stanas ðe stodon under
ðam oxan.
 135. Þa feol eall þæt folc forht on gebedum, and clypode mid
geleafan to ðam lyfigendan Gode, Drihten sylf is God, Drihten sylf is God.
 138. Him cwæð þa to Helias, Gelæccað þa witegan þe
Baale ðeowdon þæt heora nan ne ætberste.
 140. Hi wurdon ða gelæhte and gelædde to Helian, and he hi
acwealde þæt þær nan ne belaf cucu.
 142. He astah ða ardlice up to anre dune, and gebigedum cneowum
bæd ðone ælmihtigan God þæt he renas forgeafe eorðbugiendum, and
het his cnapan ða hwile hawian to ðære sæ, gif ænig mist arise of
ðam mycclum brymme.
 147. Þa gecyrde se cnapa seofon siðum him to, and on ðam
seofoðan cyrre sæde ðam witegan þæt an gehwæde wolcn of
ðære widgillan sæ efne þa upp astige mid þære unscæðþigan
lyfte.
 151. Efne ða aras se wind, and ða wolcnu sweartodon, and com
ormæte scur of ðære lyfte.
 153. Þa gewende se cyning aweg mid þam rene, and cydde his wife
ðæs witegan dæda, and hu he ofsloh ða hæðengildan.
 156. Þa asende Gezabel ongean to Helian, and swor þurh hire
godas mid syrwigendum mode, þæt Helias sceolde ðæs on mergen sweltan,
and beon anum gelic hire leasra witegena.
 160. Þa forfleah Helias þæt fracode wif, ut to anum westene
and wearð ðær on slæpe; ac hine awrehte sona anscinende Godes engel,
het hine arisan and hine gereordian.
 164. He geseah þær licgan ænne snawhwitne focan, and an
lytel fæt ful wæteres þaþa he awacnode.
 166. He æt ða and dranc, and eft wearð on slæpe, ac se
encgel hine awrehte oþre siðe and cwæð, Aris hraðe and et, þu
hæfst swyþe langne weg.
 169. He æt eft and dranc, and eode be ðam mete feowertig daga
onan butan ælcum gereorde.
 171. Sum þegen hatte Naboð, se hæfde ænne wineard wið
ðæs cynincges botl; þa cwæð se cynincg him to, Syle me ðinne
wineard me to wyrtune, and ic þe oðerne finde on fyrlene forhwega, oððe
mid feo ofgange forðan þe he is me gehende.
 176. Þa cwæð Naboð him to, þæt he ne mihte alætan
his yldrena yrfweardnysse swa eaðelice him to handa.
 178. Þa gebealh hine se cynincg and to his bedde eode, wende hine
to wage, wodlice gebolgen.
 180. Him eode þa to Gezabel and cwæð, Hwi eart ðu
geunrotsod and þe gereordian nelt?
 182. Þa sæde se arleasa his yfelan wife, hu he þæs
wineardes gyrnde, and him forwyrnde Naboð.
 184. Þa olæhte Gezabel þam unrihtwisan and cwæð, Aris
and gereorda ðe mid rædfæstum mode, ic ðe forgife þone wineard ðe
ðu gewilnodest.
 187. Þa sende Gezabel sona anne pistol to Naboðes nehgeburum
mid þisum gebanne, Habbað eow gemot and to middes settað Naboð eowerne
nehgebur; biddað lease gewitan þæt hi hine forsecgan on eowere
gesamnunge ðus; Naboð wyrigde on ure gewitnysse God and his cynehlaford,
acwellað hine siððan.
 194. Þa dydon þa heafodmenn swa swa þæt hetelice wif him
on gewrite bebead, and budon him to gemote.
 196. Fundon ða lease gewitan þe forlugon Naboð, þæt he
sceolde wyrigan wælhreowlice God, and his cynehlaford; and acwealdan hine
mid stanum.
 199. Cyddon ða Gezabele þæt Naboð cucu næs.
 200. Hwæt ða Gezabel eode mid blysse to þam unrihtwisan
cyninge, and cwæð him ðus to, Aris nu and hafa ðe Naboðes wineard,
þeah ðe he þe ðæs ne uðe, he is nu unlifes.
 204. Þa aras se arleasa, and ferde to Naboðes winearde wolde
hine habban.
 206. Þa com him gangende to se Godes witega Helias, asend fram
Gode and sæde him ðas word, ðus cwæð se ælmihtiga God, þu
ofsloge and geagnodest; swa swa hundas lapodon Naboðes blod, swa hi sceolon
lapian and liccian þin blod; ic adilegie þinne hired and fordo þinne
ofspring, forðan þe ðu me getyrgdest and min folc mistihtest, and Gezabel
sceolon etan ælegrædige hundas.
 214. Hwæt ða æfter fyrste ferde Achab se cyning togeanes
Syrian cynincge mid swyðlicre fyrdinge, wolde mid gewinne wanian his rice.
 217. Þa het Syrian cyning sona his cepan, þæt he ana feolle
of eallum his folce.
 219. Þa gebende an scytta sona his bogan and ascet ana flan
swylce on ungewis, and atæsde ðone cyning betwux þære lungene,
þæt he feallende sweolt on ðam gefeohte ærest.
 223. Þa gewende his here aweg swyðe hraðe and leddon ðone
cyning on his cræte swa deadne, and his blod ða fleow binnon ðam
cræte, þæt liccodon hundas ðaða hi ham comon.
 227. Ða feng his sunu sona to his rice, Oozias gehaten swyðe
yfeldæda.
 229. He ferde swa swa his forcuða fæder and swa swa his
fracode modor him yfele gebysnodon, and binnon twam gearum his lifes ðolode
and his lænan rices.
 232. He feoll of anre stægere, and forðy gelæg.
 233. Sende ða to hæðengilde het axian be him, and Helias
gemette þa menn ðe he asende, cwæð him sona to swa swa him sæde
Godes engel, Hwæt la, nis se ælmihtiga God on Israhela ðeode, and ge
farað to hæðengilde eowre hæle to axienne?
 238. Nu cwæð se ælmihtiga forði, þæt se cynincg ne
sceall arisan of ðam bedde þe he on lið, ac sceall beon dead.
 240. Þa gewendon ða ærendracan eft to ðam cynincge, and
cyddon hwæt se witega him be wege sæde.
 242. Þa sende se cyning sona fiftig manna to ðam Godes witegan,
wolde hine gelangian.
 244. Ða cwæð se yldosta to ðam arwurðan witegan, Gang
nu, Godes man, of þære grædan dune, se cynincg gewilnað þæt þu
cume him to.
 247. Þa andwyrde Helias anrædlice and cwæð, Gif ic Godes
man eom, forbærne eow Godes fyr.
 249. Hwæt þa mid ðam worde wand fyr of heofonum and
forbærnde þa fiftig manna mid ealre heora fare.
 251. Þa asende se cynincg eft oðre fiftig up to ðære dune
þær Helias sæt, and him eallswa getimode swaswa ðam oðrum flocce,
þæt hi wurdon forbærnde mid brastligendum lige heofonlices fyres
færlice ealle.
 256. Þa asende se cynincg gyt ðriddan siðe him to fiftig his
ðegna; ða feollan ealle on cneowum biddende þone witegan mid bifigendre
heortan þæt he hi ne forbærnde ðeahðe hi heora ærende abudon,
swa swa ða oþre ðe him ær tocomon.
 261. Ða het Godes engel þæt he gan sceolde forð mid ðam
mannum, unforht to ðam cynincge.
 263. Elias ða eode to þam adlian cyninge, and him sylfum
sæde þæt he sweltan sceolde, forðan þe he asende to þam
sceandlican hæðengilde to befrinenne his hæle swylce God nære on
Israhel.
 267. Ða gewat se cyning swa swa se witega cwæð, and his
broðor Ioram feng to his rice, and hit endlyfan gear yfele geheold, and his
modor Gezabel manfullice leofode on fulum forligere and on ælcere
fracodnysse, oþþæt Godes wracu hire wælhreownysse geendode.
 273. Betwux ðysum wearð se witega Helias up to heofonum ahafen
hal butan deaðe, and lyfað git on lichaman mid langsumre strangunge.
 276. Heliseus his gingra eode mid him on ær; ða cwæð se
lareow helias to his leorningcnihte, Bide me loca, hwæs þu wille
ærðan þe ic beo genumen of ðinre gesihðe, and of ðysum geswince.
 280. Þa cwæð Eliseus to ðam arwurðan witegan, Ic bidde
þe min fæder, þæt ic beo afylled mid þam witegendlicum gaste þe
on ðe nu wunað.
 283. Þa cwæð Helias to his leorningcnihte, Myceles þu
bæde, ac ðu bist swa ðeah tiða gif ðu most geseon hu ic siþige
heonon, gif ðu hit ne gesihst soðlice hit ne bið.
 287. Betwux heora spræce com an heofonlic cræt swylce eall
fyren mid fleogendum horsum, and Helias ferde on ðam fægeran cræte upp
geond ða lyft, and let afeallan his basincg.
 291. Þa geseah Heliseus hu he siðode up, and clypode hlude
æfter his lareowe þus, <foreign>Pater mi, pater mi, currus Israhel et auriga
eius</foreign>;þæt is on Englisc; Fæder min, fæder min, Israheles cræt and
his wissigend, þæt is crætwisa.
 296. He ne geseah hine siððan ac genam sona his basincg ðe of
þam cræte ætfeoll, and ferde ongean, and wæs Godes witega swa wis
swa se oðer, and fela wundra worhte, and witegode fela ðincg.
 300. He arærde ænne deadne mann þurh drihtnes mihte,
ænne on his life and oðerne æfter his forðsiðe.
 302. Æfter þæs witegan forðsiþe wearð an lic gebroht
to ðæs halgan byrgene, and sceaðan þa afligdon færlice ða
licmenn, þæt hi forleton þone deadan uppan his byrgene, and urnon aweg
swa hraðe swa hi besawon on ðone reþan floc.
 307. Þa aras se deada mid ðam þe he hrepode þa byrgene, and
eode ham gesund for Heliseus geearnungum.
 309. Heliseus gehælde eac ænne ealdorman fram ðam atelicum
hreoflan, se hatte Naaman of Syrian lande, and he gelyfde on God þurh
þæt mycele wundor ðe God on him geworhte.
 313. Fela oðre tacna gefremede God þurh hine on Israhela
ðeode, on þam yfelan timan.
 315. Heliseus ða asende sumne oðerne witegan mid godes
ærende to anum ealdormenn Hieu gehaten, het hine halgian to cynincge.
 318. Ða ferde se geonga witega to þam foresædan ealdormenn,
begeat his heafod mid ele, swa swa se ælmihtiga het, and abead him Godes
ærende anrædlice and cwæð, God ælmihtig cwæð be þe, ic
ðe to cynincge gesmyrode ofer Israhela folc, þæt þu eall adilegie
Achabes ofsprincg ðæs arleasan cynincges, þæt ic beo gewrecen on
þære awyrigendan Gezabel.
 325. Heo bið hundum to mete na bebyrged on eorðan.
 326. Hwæt ða Hieu se nigehalgode cynincg ferde mid fultume to
gefremmenne þa þincg ðe him God bebead betwux his gebroðrum.
 329. Þa com him togeanes Ioram se cyning, axode hwæðer he
come mid sibbe swa caflice.
 331. Ða andwyrde Hieu and cwæð unforht him to, Git ðinre
modor manfullan forligr and fela unlybban syndon forðgenge.
 334. Þa gewende Ioram awæg sona and cwæð, ðis synd
syrwunga, and Hieu hine scet bæftan his bæce, þæt him tobærst seo
heorte.
 337. Het hine ða wurpan of þam wege swa deadne.
 338. Þa fleah Iudea cyning þe com mid ðam oþrum, ac Hieu
hine offerde and him his feorh benam; wende þa to Gezabel þe wæs on
þære byrig and stod uppon anre upflora ænlice geglencged, and gehiwode
hire eagan and hire neb mid rude togeanes Hieu, and beheold his tocyme.
 344. Þa beseah Hieu to þære sceande up, and het hi asceofon
sona underbæc, heo wearð ða afylled ætforan ðam horsum, and þa
hors hi oftrædan huxlice under fotum.
 348. Hieu þa eode to his gereorde sittan, and æfter his
ðenunge cwæð to his þegnum, Gað to þære hætse vel sceande
þe ic het niþer asceofan, and bebyriað hire lic for hire gebyrdum.
 352. Hi eoden ardlice to ac heo wæs eall freten, butan þam
handum anum and þam hæfde ufweardum, and þam fotwylmum, þurh fule
hundas.
 355. Þa cyddon ða cnihtas þam cynincge þæt, and he
cwæð to andsware, þæt hit wæs ær swa gewitegod.
 357. Þa wæran of Samarian hundseofontig aðelinga, Achabes
suna þæs ealdan cynincges, Iorames gebroðra.
 359. Þa het se bealda Hieu ða ceastergewaran þæt hi of
ðam hundseofontigum ænne æðeling gecuron him to cynincge, and fuhton
him togeanes for heora hlafordum.
 363. Þa sende seo burhwaru to ðam breman Hieu, budon him
manrædene to eallum his bebodum.
 365. Þa het Hieu him to gebringan þæra æðelinga heafdu
ealle þæs on mergen, and he acwealde siððan ælc þincg ðæs
cynnes.
 368. Gewende ða to Samarian þære foresædan byrig, and het
him to gelangian þa leasan deofolgildan, þe Baal wurðodon, wolde hine
gespræcan.
 371. Het ða gedreohlæcan þæs deofles templ, sæde
þæt he wolde hine wurðian for God, swa swa Achab dyde and eac git
swyðor.
 374. Þa comon þa sacerdas to þam cynincge ealle, and he het
hi ingan to ðam gode Baal, and him geoffrian þa estfullan onsægednyssa.
 377. Hwæt ða Hieu het hi ealle ofslean, and forbærnan
þone Baal and tobræcan his templ.
 379. Worhton þa anne gangtun, þær ðær se god Baal ær
wæs gewurðod wolice oðþæt.
 381. Þa com Godes word to ðam cynincge þus, Forðan þe
þu geworhtest minne willan geornlice on Achabes ofsprincge, and hi ealle
adilogodest, þine suna gesittað þæt cynesetl on Israhel oð ða
feorþan mægðe, mid fæderlicre æftergengnysse.
 386. Manega cynegas wæron myslice geworhte æfter þysum
rixiende on Israhela rice, and eac on Iudea lande, oðþæt se geleaffulla
cynincg Ezechias gehaten mid ealre heortan gebeah to ðam ælmihtigan Gode,
and his biggengas arærde, and towearp þa deofolgild þe dwollice oþ
þæt wæron gewurðode mid wolicum biggencgum.
 393. He rixode on Iudea lande an leas ðryttig geara, and wislice
leofode forðan þe he lufode God, and God hine gescylde wið Syrian cyning,
Sennacherib gehaten þe mid hole him on wan, and mid ormætre fyrdincge hine
afyllan wolde, and asende his heretogan to, ðe huxlice spræc be Gode and
be Ezechian mid mycclum gebeote.
 400. Hwæt ða Ezechias anmodlice clypode to ðam ælmihtigan
Gode, þæt he hine ahredde.
 402. Ða asende God his engel to þam Syriscan here, and ofsloh
on anre nihte an hund þusend manna, and hundeahtatig ðusend and sumne eacan
ðærto.
 405. Þa geseah Sennacherib sona ðæs on mergen, þæt his
here wæs ofslagen mid heofonlicum swurde; Wende þa sona ham, and his
twægen suna hine ofslogon mid swurdes ecge.
 409. Swa ahredde se ælmihtiga God þone æþelan cynincg,
and eac his leode for his geleafan.
 411. Æfter ðysum wearð geuntrumod Ezechias of deað.
 412. And him com gangende to Godes witega Isaias, abead him Godes
ærende þus bealdlice and cwæð, God cwæð be ðe cynincg,
þæt þu becweðe þine ðincg, forðan þe ðu sweltan scealt, and
þu soðlice ne leofast.
 416. Þa awende Ezechias to wage his ansyne, and clypode to Gode
þus cweðende mid wope, Ic bidde þe min drihten þæt þu beo gemyndig
hu ic ætforan ðe ferde on fulfremedre heortan, and on soðfæstnysse
þe symle gecwemde.
 421. Isaias se witega wæs awæg farande, ac God hine gecyrde
þus him eft secgende, Gecyr to Ezechian and sege him ðas word, Drihten God
gecwæð, þe Dauid on gelyfde, ic gehyrde þin gebed, and ic beheold
þinne wop, and efne ic ðe gehæle þæt þu hal gæst nu embe þry
dagas to þines drihtnes temple; and ic fiftyne gear þe to fyrste læte
ðinum dagum to eacan, and ic eac þas burh gescylde.
 430. Þa het se witega Isaias wyrcan ænne clyþan to þæs
cynincges dolge, and him com ða hælu.
 432. He leofode þa siððan oð þæt sixteoðe gear, and
mid ealre godnysse Gode gecwemde.
 434. Mannases wæs gecyged Ezechias sunu, and se feng to rice
æfter his fæder geendunge, and mid manegum yfelum dædum þone
ælmihtigan God gegremode.
 437. Þa asende him God to swyðlice steore, swa þæt him
comon to ða Chaldeiscan leoda and hine gebundenne geleddon to Babiloniscre
byrig, and on cwearterne bescufon to sceame his kynescipe.
 441. Þa behreowsode Mannases mycclum his synna, and mid eallre
heortan to þam ælmihtigan clypode, biddende miltsunge ealra his
mandæda, and behet geswicennysse and hit eac swa gelæste.
 445. Hwæt ða se ælmihtiga God þas earman cynincges bene
gehyrde, and gebrohte hine eft to his cynerice of ðam reðan cwearterne, and
he gebette syððan þæt ðæt he ær tobræc.
 449. He oncneow þa Godes mihte and his mildheortnysse on him and
awende his dæda to his drihtnes willan, and wel geendode þeah ðe he
yfele ongunne.
 452. His sunu Amon swyðe ungesælig feng to his rice, and hit
unrihtlice heold, swa þæt he forlet þone almihtigan God, and deofolgild
beeode and dædbote ne geworhte.
 456. Twa gear he rixode unrædfæstlice; ða gewearð his
þegnum þæt hi hine acwealdon, and Iosias his sunu sona feng to rice, on
iunglicre ylde and geefenlæhte Dauide on ealre godnysse, and Godes wyllan
gefremode.
 461. He awearp yfelnysse and ða unrihtan biggengas ðæra
leasra goda þe his fæder on gelyfde, and geedniwode Godes æ, mid eallum
biggencgum, and wiccan fordyde, and wigleras afligde, and drycræft towearp
his Drihtne to gecwemednysse.
 466. Næs soðlice nan cynincg þe gecyrde swa geornlice mid
ealre heortan to ðam ælmihtigan Gode beforan Iosian, ne eac siððan ne
com nan his gelica ðe swa gelyfde on God.
 470. An and þryttig geara he rixode þrymlice on Hierusalem, and
myldheortnysse weorc be Moyses æ symle beeode, swa swa us secgað gewrytu.
 473. Ne mage we awritan ða mænigfealdan gerecednyssa ealra
Iudeiscra cyninga on ðisum lytlan cwyde, oððe Israhela ðeode hu hi
ealle leofodon; ac we cweðað to soðum se þe synnum gehyrsumað, and
Godes beboda forsyhð nu on þæs godspelles timan, þæt he bið þam
cynincgum gelic ðe gecuron deofolgild, and heora scyppend forsawon; se ðe
soþlice is ana God ælmihtig, æfre rixigende; þam sy wulder on ealra
worulda woruld; AMEN.

END_TEXT
START_TEXT

ÆLS (Alban)
B1.3.20.
Passion of Saint Alban: Skeat 1881-1900, I, 414-30.



 1. <foreign>PASSIO SANCTI ALBANI MARTYRIS</foreign>.
 1. SVM HæðEN CASERE WæS GEHATEN DIOCLITIANVS, se wæs to
casere gecoren þeahðe he cwealmbære wære, æfter Cristes
acennednysse twam hund gearum, and syx and hundeahtatigum ofer ealne
middaneard; and he rixode twentig geara, reðe cwellere, swa þæt he
acwealde and acwellan het ealle ða Cristenan þe he ofaxian mihte, and
forbærnde cyrcan, and berypte ða unscæððigan; and þeos arleasa
ehtnyss unablinnendlice eode ofer ealne middaneard ealles tyngear, oðþæt
heo to Engla lande eac swylce becom, and þær fela acwealde ða þe on
Criste gelyfdon.
 13. An ðæra wæs Albanus se æþela martyr, seðe on
þære ehtnysse eac wearð acweald for Cristes geleafan, swa swa we
cyðaþ her.
 16. On þam dagum becom seo cwealmbære ehtnyss to Engla lande
fram ðam arleasan casere, and þa cwelleras cepton ðæra Cristenra
gehwær mid ormetre wodnysse.
 19. Þa ætwand him an preost, se arn digollice to Albanus huse,
and ðær ætlutode his laðum ehterum, and Albanus hine underfeng
þeahðe he gefullod nære.
 23. Þa began se preost swa swa he God lufode his gebedu singan
and swyðe fæstan, and dæges and nihtes his Drihten herian, and betwux
ðam secgan ðone soðan geleafan þam arwurþan Albane, oþþæt he
gelyfde on ðone soðan God, and wiðsoc þam hæðenscype, and wearð
soþlice Cristen, and swyðe geleaffull.
 30. Þa wunode se preost mid ðam arwurðan were, oðþæt
se ealdormann ðe ehte ða Cristenan hine ðær geaxode, and hine ardlice
het to him gefeccan mid fullum graman.
 34. Þa comon ða ærendracan to Albanes huse, ac Albanus eode
ut to þam ehterum mid ðæs preostes hakelan swylce he hit wære, and
hine nolde ameldian ðam manfullum ehterum.
 38. He wearð þa gebunden and gebroht sona to ðam arleasan
deman, þær he ða defollican lac his godum offrode mid his gegadum
eallum.
 41. Þa wearð se dema deofollice gram sona swa he beseah on
þone soðfæstan martyr, forðan þe he underfeng ðone fleondan
preost, and hine sylfne sealde to slege for hine.
 45. Het hine þa lædan to ðam hæðengilde and cwæþ,
þæt he sylf sceolde ða swaran wita onfon þe he þam preoste gemynte
gif he mihte hine gefon, butan he hraðe gebuge to his bysmorfullum godum; ac
Albanus næs afyrht for his feondlicum þeowracan, forðan þe he wæs
ymbgyrd mid Godes wæpnum to þam gastlicum gecampe, and cwæð þæt
he nolde his hæsum gehyrsumian, ne to his hæðengilde bugan.
 53. Þa axode se dema ardlice and cwæð, Hwylcere mægþe
eart þu, oððe hwylcere manna?
 55. Ða andwyrde Albanus þam arleasan þus, Hwæt belympð
to þe hwylcere mægðe ic sy?
 57. Ac gif ðu soð wylt gehyran ic þe secge hraðe, þæt
ic Cristen eom and Crist æfre wurðige.
 59. Se dema him cwæð to, Cyð me þinne naman butan
ælcere yldinge, nu ic axie ðus.
 61. Se godes cempa cwæð to þam cwellere þus, Ic hatte
Albanus, and ic on þone Hælend gelyfe, se ðe is soð God, and ealle
gesceafta geworhte; to him ic me gebidde and hine æfre wurðige.
 65. Se cwellere andwyrde þam arfæstan were, Gif ðu þæs
ecan lifes gesælþe habban wylt, þonne ne scealt ðu elcian þæt
ðu offrige þam mærum godum, mid mycelre underðeodnysse.
 69. Albanus him andwyrde, Eowre godas offrunga ne magon þe ge
deoflum offriað eower gehelpan, ne eowerne willan gefremman, ac ge underfoð
to medes ða ecan wita on ðære widgillan helle.
 73. Hwæt ða se dema deofollice yrsode, and het beswingan
þone halgan martyr, wende þæt he mihte his modes anrædnysse mid þam
swingelum gebigan to his biggengum; ac se eadiga wer wearð þurh God
gestrangod, and ða swingle forbær swyðe geþyldiglice, and mid
glædum mode Gode ðæs þancode.
 80. Ða geseah se dema þæt he oferswyðan ne mihte þone
halgan wer mid þam hetelicum witum ne fram Criste gebigan, and het hine
acwellan mid beheafdunge for ðæs Hælendes naman.
 84. Þa dydon þa hæðenan swa swa hi het se dema, and leddon
ðone halgan to beheafdigenne; ac hi wurdon gelette lange æt anre brycge,
and stodon oð æfnunge for ðam ormætan folce wæra and wifa þe
wurdon onbryrde, and comon to ðam martyre and him mid eoden.
 90. Hit gelamp ða swa þæt se geleafleasa dema ungereordod
sæt on ðære ceastra oð æfen, butan ælcere ðenunge unþances
fæstende.
 93. Hwæt ða Albanus efstan wolde to slege, and eode to
þære ea þaða he ofer þa brycge ne mihte, and beseah to heofonum
þone Hælend biddende, and seo ea þærrihte adruwode him ætforan,
and him weg rymde, swa swa he gewilnode æt Gode.
 98. Þa wearð se cwellere þe hine acwellan sceolde þurh
þæt wundor abryrd, and awearp his swurd arn ða ardlice þaða hi ofer
ða ea comon, and feoll to his fotum mid fullum geleafan, wolde mid him
sweltan ærðan þe he hine sloge.
 103. He wearð þa geanlæht mid anrædum geleafan, to ðam
halgan were þe he beheafdian sceolde; and þæt swurd læg þær
scynende him ætforan, and heora nan nolde naht eaðe hine slean.
 107. Ða wæs ðær gehende þam halgan wære an myrige
dun mid wyrtum amet, mid eallre fægernysse and eac ful smeðe.
 110. Þa eode albanus ardlice ðyder, and bæd sona æt Gode
þæt he him sealde wæter uppan ðære dune, and he dyde swa.
 113. Þær arn þa wylspryncg æt Albanes fotum þæt men
mihton tocnawan his mihte wið God, þa ða se stream arn of ðære
sticolan dune.
 116. He wearð þa beheafdod for ðæs Hælendes naman uppan
ðære dune, and to his Drihtne ferde mid sigefæstum martyrdome, and
soðum geleafan; ac his slaga ne moste gesundful lybban, forðam þe him
burston ut butu his eagan, and to eorðan feollon mid Albanes heafde, þæt
he mihte oncnawan hwæne he acwealde.
 123. Hi beheafdodon syððan þone soðfæstan cempan þe
nolde beheafdian ðone halgan wer, and he læg mid Albane gelyfed on God,
mid his blode gefullod and ferde to heofonum.
 127. Eft ða ða cwelleras comon to heora hlaforde, and hi
sædon þa syllican tacna ðe Albanus worhte, and hu se wearð ablend þe
hine beheafdode, ða het he geswican þære ehtnysse and arwurðlice
spræc be ðam halgum martyrum, þe he ne mihte gebigan fram Godes geleafan
þurh ða gramlican witu.
 133. On ðære ylcan ehtnysse wurdon ofslagene Aaron and Iulius,
and oðre manega, wera and wifa, wide geond Engla land, for Cristes geleafan
gecwylmede on witum, and hi ferdon sigefæste to þam soðan life.
 138. Seo ehtnys geswac ða, and eoden þa Cristenan of wudum and
of wæstenum þær hi wæron behydde, and comon to mannum and cristendom
geedniwodon, and gebetton cyrcan þe tobrocene wæron, wunodon ða on sybbe
mid soðum geleafan.
 143. Hi worhton eac þa wurðlice cyrcan þam halgan Albane
ðær he bebyrged wæs, and þær wurdon gelome wundra gefremode þam
Hælende to lofe ðe leofað a on ecnysse.
 147. Þis wæs geworden ær ðæt gewinn come ðurh
Hengest and Horsan þe hyndon ða Bryttas, and se cristendom wearð
geunwurðod syððan, oðþæt Agustinus hine eft astealde, be Gregories
lare þæs geleaffullan papan.
 152. Sy wuldor and lof þam welwillendan scyppende seðe ure
fæderas feondum ætbræd, and to fulluhte gebigde þurh his bydelas.
 154. AMEN.
 154. <foreign>ITEM ALIA, ACITOFEL ET ABSALON</foreign>.
 155. IS NV EAC to witenne þæt man witnað foroft ða
arleasan sceaðan and þa swicolan ðeofas, ac hi nabbað nan edlean æt
þam ælmihtigan Gode, ac swyðor þa ecean witu for heora
wælhreownysse, forðan þe hi leofodon be reaflace swa swa reðe wulfas,
and þam rihtwisum ætbrudon heora bigleofan foroft.
 161. Wolde huru se earming hine sylfne beþencan, and his synna
geandettan mid soðre behreowsunge, huru ðonne he on bendum bið, and
gebroht to cwale, swa swa se sceaða dyde, þe forscylgod hangode mid þam
Hælende Criste, and cwæð him to mid geleafan, Drihten leof, gemiltsa me
þonne ðu becymst on ðinum rice.
 167. Se Hælend him andwyrde, Soð ic þe secge nu todæg
þu bist mid me on neorxnawange.
 169. Þus geearnode se arleasa sceaða, on his deaðes
þrowunge þæt ece lif mid Criste, forðan ðe he gelyfde on Criste, and
his miltsunga bæd.
 172. Yfele deð him sylfum þe mid swicdome his tilað, and he
bið sceaðena gefera þe man sceandlice witnað.
 174. Se swicola bedyddrað his dæda wið menn, ac hi beoð
geopenode oft unþances, huru on domes dæg, þær nan ðincg digle ne
bið, and he hæfð þonne ece wite forðan þe his wærscype ne
dohte.
 177. Se sceaða bið nu ofslagen and to sceame getucod, and his
earme sawl syððan syðað to helle to ðam ecum suslum on sweartum
racenteagum.
 181. We wenað swaðeah þæt se eallwealdenda hælend wille
gemiltsian þam manfullan sceaðan, gif he mid eallre heortan and incundre
geomerunge clypað to ðam ælmihtigan Gode and his arfæstnysse bit,
ærðan þe þæt scearpe swurd swege to his hneccan and gif he
bemænð his synna swyðor þonne his lif, and mid wope gewilnað
þæs eallwealdendes miltsunge.
 188. Ac se swicola deofol þe beswac ðone þeof, and æfre
forlærde oð his lifes ende, nele naht eaðe on his ende geðafian
þæt he þonne gecyrre mid soðre behreowsunge, and mid incundum wope, to
þam welwillendan Hælende; ac cunnað mid eallum cræfte hu he hine
Criste ætbrede.
 194. Eac swylce hlafordswican losiað on ende swa swa us bec
secgað soðlice gehwær.
 196. Sum woruldwita wæs swyðe wis on ræde, Acitofel
gehaten, mid Dauide þam cynincge þe gode wæs gecweme, on ðam timan
þe Absalon his agen sunu ongan winnan wið þone fæder, and wolde hine
adræfan of his cynedome and acwellan gif he mihte.
 201. Þa wæs se Acitofel mid Absalone on ræde, and rædde
him sona hu he beswican mihte his agenne fæder ðær he on fleame wæs;
ac sum oðer þægn wiðcwæð his geðeahte wislice, and tæhte
Absalone oðerne ræd wyrsan to his willan, forðan þe hit God wolde swa
þæt Dauid wurde fram heora wodnysse ahræd.
 208. Þa gebealh hine Acitofel and mid bealwe wearð afylled,
forðan þe his ræd ne moste þam reðan gelician, for ðæs oðres
ræde, and rad him ham sona, becwæð þa his ðincg, and acwealde hine
sylfne on healicum grine þæt he hangigende sweolt.
 213. Swa geendode se wita his wælhreowe geþeaht, seðe wolde
berædan his rihtwisan hlaford.
 215. Absalon ða ferde forð mid his unræde, and wolde his
agenum fæder feores benæman and habban his anweald, ac hit nolde God.
 218. He rad ða on his mule mid mycelre fyrde þurh ænne
heahne holt mid hetelicum geþance, þa gefeng hine an treow be ðam fexe
sona, forðan þe he wæs sidfæxede and he swa hangode, and se mul arn
forð fram þam arleasan hlaforde, and Dauides þegnas hine þurhðydon.
 224. Swa geendode se fæderswica mid his feore his unræd.
 225. Eall swa eac Iudas ðe wælhreowlice belæwde urne
Hælend Crist, acwealde hine sylfne hangiende on grine, Godes wiðersaca,
ecelice fordemed swa swa drihtnes belæwa.
 229. Ælc man bið eac fordemed þe hine sylfne adyt, and
ælc agenslaga a on ecnysse ðrowað, and hlafordswican losiað on ende
mid þam getreowleasan deofle þe hi tihte to ðam swicdome.
 233. Eall swa þa unrihtwisan deman þe heora domas awendað
æfre be þam sceattum na be soðfæstnysse, and habbað æfre to cepe
heora soðfæstnysse, and swa hi sylfe syllað wið sceattum, þonne
habbað hi on ende for heora unrihtwisnysse, mid þam swicolan deofle þa
ecan susle.
 239. Se rihtwisa dema sceall deman æfre riht, and fyrðrian
þa rihtwisnysse for Godes lufon symle, forðan þe ða sceattas
ablendað, swa swa us bec secgað, þæra manna mod þe hi manfullice
nimað, and ða domas awendað to wohnysse swa.
 244. Ne sceall nan Godes þegn for sceattum riht deman, ac healdan
þone dom gif he Drihtnes man sy, buton lyðrum sceattum symle to rihte,
þæt he on þam ecan life his edlean underfo.
 248. Sume menn syllað eac cyrcan to hyre swaswa waclice mylna,
þæt mære Godes hus þe wæs Gode betæht to his biggencgum, to
ðam Cristendome þe Crist sylf astealde; ac hit ne gedafnað þæt man
do Godes hus anre mylne gelic for lyðrum tolle; and seðe hit deð he
sincað swyðe deope.
 255. Gescylde us se scyppend þe gesceop us to mannum wið
þæs deofles swicdom þe syrwð embe us, and us mildheortlice gelæde
to ðam ecan life, on ðam is ece wuldor on eallra worulda woruld; AMEN.

END_TEXT
START_TEXT

ÆLS (Æthelthryth)
B1.3.21.
Saint Æthelthryth: Skeat 1881-1900, I, 432-40.



 1. <foreign>UIIII KALENDAS IULII, NATALE SANCTE ÆÐELDRYÐE
UIRGINIS</foreign>.
 1. WE WYLLAð NV AWRITAN þEAH ðE HIT WUNDORLIC SY be ðære
halgan sancte Æðeldryðe þam Engliscan mædene, þe wæs mid twam
werum and swaðeah wunode mæden, swa swa þa wundra geswuteliað þe heo
wyrcð gelome.
 5. Anna hatta hyre fæder East Engla cynincg, swyðe Cristen man
swa swa he cydde mid weorcum, and eall his team wearð gewurðod þurh God.
 8. Æðeldryð wearð þa forgifen anum ealdormenn to wife,
ac hit nolde se ælmihtiga God þæt hire mægðhad wurde mid hæmede
adylegod, ac heold hi on clænnysse, forðan þe he is ælmihtig God and
mæg don eall þæt he wile, and on manegum wisum his mihte geswutelað.
 13. Se ealdorman gewat þa ða hit wolde God, and heo wearð
forgifen Ecfride cynincge, and twelf gear wunode ungewemmed mæden on
þæs cynincges synscype, swa swa swutele wundra hyre mærða cyðaþ,
and hire mægðhad gelome.
 18. Heo lufode þone Hælend þe hi heold unwemme, and Godes
ðeowas wurðode; an þæra wæs Wilfrid bisceop þe heo swyðost
lufode, and he sæde Bedan þæt se cyning Ecfrid him oft behete mycel on
lande and on feo, gif he læran mihte Æðeldryðe his gebeddan, þæt
heo bruce his synscipes.
 24. Nu cwæð se halga Beda þe þas boc gesette þæt se
ælmihtiga God mihte eaðe gedon, nu on urum dagum, þæt Æðeldryð
þurhwunode ungewemmed mæden, þeah ðe heo wer hæfde, swa swa on
ealdum dagum hwilon ær getimode þurh þone ylcan God þe æfre
þurhwunað mid his gecorenum halgum, swa swa he sylf behet.
 31. Æðeldryð wolde ða ealle woruldþincg forlætan, and
bæd georne þone cynincg þæt heo Criste moste þeowian, on
mynsterlicre drohtnunge swa hire mod hire tospeon.
 34. Þa lyfde hire se cynincg þeah þe hit embe lang wære
þæs þe heo gewilnode, and Wilfrid bisceop þa hi gehadode to mynecene,
and heo syððan on mynstre wunode sume twelf monað swa, and heo syððan
wearð gehadod eft to abudissan on Elig mynstre, ofer manega mynecena, and heo
hi modorlice heold mid godum gebysnungum to þam gastlican life.
 41. Be hire is awrytan þæt heo wel drohtnode to anum mæle
fæstende, butan hit freolsdæg wære, and heo syndrige gebedu swyðe
lufode and wyllen weorode, and wolde seldhwænne hire lic baðian butan to
heahtidum, and ðonne heo wolde ærest ealle ða baðian þe on ðam
mynstre wæron, and wolde him ðenian mid hire þinenum, and þonne hi
sylfe baðian.
 49. Þa on þam eahteoðan geare siððan heo abbudisse
wæs, heo wearð geuntrumod swa swa heo ær witegode, swa þæt an
geswel weox on hire swuran mycel under þam cynnbane, and heo swiðe
þancode Gode þæt heo on þam swuran sum geswinc þolode, Heo
cwæð, ic wat geare þæt ic wel wyrðe eom þæt min swura beo
geswenct mid swylcere untrumnysse, forðan þe ic on iugoðe frætwode
minne swuran mid mænigfealdum swurbeagum, and me is nu geþuht þæt
Godes arfæstnyss þone gylt aclænsige, þonne me nu þis geswel
scynð for golde, and þæs hata bryne for healicum gymstanum.
 61. Þa wæs þær sum læce on ðam geleaffullum heape,
Cynefryð gehaten and hi cwædon þa sume þæt se læce sceolde
asceotan þæt geswell; þa dyde he sona swa, and þær sah ut wyrms.
 65. Wearð him þa geðuht swilce heo gewurpan mihte ac heo
gewat of worulde mid wuldre to Gode on þam ðriddan dæge syððan se
dolh wæs geopenod, and wearð bebyrged swa swa heo bæd sylf and het,
betwux hire geswustrum, on treowenre cyste.
 70. Þa wearð hire swustor Sexburh gehadod to abbudissan
æfter hire geendunge, seo ðe ær wæs cwen on Cantwarebyrig.
 73. Þa wolde seo Sexburh æfter syxtyne gearum don hire swustor
ban of ðære byrgene up, and beran into þære cyrcan; and sende þa
gebroðra to secenne sumne stan to swilcere neode, forðan þe on þam
fenlande synd feawa weorcstana.
 78. Hi hreowan þa to Grantanceastre, and God hi sona gehradode,
swa þæt hi þær gemetton ane mære þruh wið þone weall
standende, geworht of marmstane eall hwites bleos bufan þære eorðan, and
þæt hlyd ðærto gelimplice gefeged, eac of hwitum marmstane swa swa
hit macode God.
 84. Þa naman ða gebroðra blyðelice þa ðruh and
gebrohton to mynstre, mycclum ðancigende Gode; and Sexburh seo abbudisse het
slean an geteld bufan ða byrgene, wolde þa ban gaderian.
 88. Hi sungon ða ealle sealmas, and licsang þa hwile þe man
ða byrgene bufan geopenode.
 90. Þa læg heo on ðære cyste, swilce heo læge on
slæpe hal eallum limum, and se læce wæs ðær ðe þæt geswell
geopenode, and hi sceawode georne.
 93. Þa wæs seo wund gehæled, þe se læce worhte ær;
eac swilce þa gewæda þe heo bewunden wæs mid wæron swa ansunde,
swylce hi eall niwe wæron.
 96. Sexburh þa hyre swuster swiðe þæs fægnode, and hi
þwogon ða syððan þone sawlleasan lichaman, and mid niwum gewædum
bewundon arwurðlice, and bæron into ðære cyrcan, blyssigende mid
sangum, and ledon hi on ðære þryh, þær ðær heo lið oð
þis on mycelre arwurðnysse, mannum to wundrunge.
 102. Wæs eac wundorlic, þæt seo ðruh wæs geworht
þurh godes foresceawunge hire swa gemæte, swylce heo hyre sylfre swa
gesceapen wære, and æt hire hæfde wæs aheawen se stan, gemæte
þam heafde þæs halgan mædenes.
 107. Hit is swutol þæt heo wæs ungewemmed mæden, þonne
hire lichama ne mihte formolsnian on eorðan, and Godes miht is geswutelod
soðlice þurh hi, þæt he mæg aræran ða formolsnodon lichaman,
seðe hire lic heold hal on ðære byrgene git oð þisne dæg; sy him
ðæs a wuldor.
 113. Þær wæron gehælede þurh ða halgan femnan fela
adlige menn, swa swa we gefyrn gehyrdon; and eac ða þe hrepodon þæs
reafes ænigne dæl þe heo mid bewunden wæs, wurdon sona hale; and
manegum eac fremode seo cyst micclum þe heo ærest on læg, swa swa se
lareow Beda on ðære bec sæde, þe he gesette be ðysum.
 120. Oft woruldmenn eac heoldon, swa swa us bec secgað, heora
clænnysse on synscipe for Cristes lufe, swa swa we mihton reccan gif ge
rohton hit to gehyrenne.
 123. We secgað swaðeah be sumum ðegne, se wæs þryttig
geara mid his wife on clænnysse.
 125. Þry suna he gestrynde, and hi siððan buta ðrittig
geara wæron wunigende butan hæmede and fela ælmyssan worhton, oð
þæt se wer ferde to munuclicere drohtnunge, and Drihtnes englas comon eft
on his forðsiðe, and feredon his sawle mid sange to heofonum, swa swa us
secgað bec.
 131. Manega bysna synd on bocum be swylcum, hu oft weras and wif
wundorlice drohtnodon, and on clænnysse wunodon, to wuldre þam Hælende,
þe þa clænnysse astealde, Crist ure hælend, þam is a wurðmynt and
wuldor on ecnysse; AMEN.

END_TEXT
START_TEXT

ÆLS (Swithun)
B1.3.22.
Saint Swithun: Skeat 1881-1900, I, 440-72.



 1. <foreign>UI NONAS IULII, NATALE SANCTI SWYðUNI EPISCOPI</foreign>.
 1. ON EADGARES DAGUM ÐÆS ÆÐELAN CYNINCGES, ÞAÐA se
Cristendom wæs wel ðeonde þurh God on Angelcynne under ðam ylcan
cynincge, þa geswutelode God þone sanct Swyðun mid manegum wundrum,
þæt he mære is.
 6. His dæda næron cuðe ærðan þe hi God sylf cydde,
ne we ne fundon on bocum hu se bisceop leofode on þysre worulde, ærðan
þe he gewende to Criste.
 9. Þæt wæs þæra gymeleast þe on life hine cuþon,
þæt hi noldon awritan his weorc and drohtnunge þam towerdum mannum ðe
his mihte ne cuðon; ac God hæfð swa þeah his lif geswutelod, mid
swutelum wundrum and syllicum tacnum.
 14. Ðes Swyðun wæs bisceop on Winceastre, swa þeah ofer
Hamtunscire, gesælig Godes þeowa, and eahta bisceopas wæron betwux him
and sancte Aðelwolde.
 17. Nu næs us his lif cuð swa swa we ær cwædon, butan
þæt he wæs bebyrged æt his bisceopstole be westan þære cyrcan
and oferworht syððan, oþþæt his wundra geswutelodon his gesælða
mid Gode.
 21. Þrym gearum ærðan þe se sanct into cyrcan wære
gebroht of ðære stænenan þryh þe stent nu wiðinnan þam niwan
geweorce, com se arwurða Swyðun to sumum gelyfedan smyðe, on swefne
æteowiende wurðlice geglencged, and ðas word him cwæð to, Canst
þu ðone preost þe is gehaten Eadzige, þe wæs of ealdan mynstre mid
ðam oðrum preostum adræfed for heora unþeawum þurh Aðelwold
bisceop?
 29. Se smið þa andwyrde þam arwurðan Swyðune þus,
Gefyrn ic hine cuðe, leof, ac he ferde heonon and ic nat to gewissan hwær
he wunað nu.
 32. Þa cwæð eft se halga wer to ðam ealdan smyðe,
Witodlice he wunað nu on wincelcumbe hamfæst, and ic ðe nu halsige on
þæs Hælendes naman þæt ðu him min ærende ardlice abeode, and
sege him to soþan þæt Swiðun se bisceop het þæt he fare to
aþelwolde bisceope, and secge þæt he geopenige him sylf mine byrgene,
and mine ban gebringe binnan ðære cyrcan, forðan þe him is getiþod
þæt ic on his timan beo mannum geswutelod.
 41. And se smið him cwæð to, La leof, Eadzige nele gelyfan
minum wordum.
 43. Ða cwæð se bisceop eft, Gange him to minre byrgene, and
ateo ane hringan up of ðære þryh, and gif seo hringe him folgað æt
þam forman tige, þonne wat he to soðan þæt ic þe sende to him.
 47. Gif seo hringe nele up þurh his anes tige þonne ne sceall
he nates hwon þinre sage gelyfan.
 49. Sege him eac siððan, þæt he sylf gerihtlæce his
dæda and þeawas to his drihtnes willan, and efste anmodlice to þam ecan
life.
 52. Sege eac eallum mannum þæt sona swa hi geopeniað mine
byrgene, þæt hi magon ðær findan swa deorwurðne goldhord, þæt
heora dyre gold ne bið naht wurð wið þa foresædan maðmas.
 56. Se halga Swyðun þa ferde fram þam smið up, and se
smiðe ne dorste secgan þas gesihðe ænigum menn, nolde beon gesewen
unsoðsagul boda.
 59. Hwæt ða se halga wer hine eft gespræc and git þryddan
siðe, and swyðe hine þreade, hwi he nolde gehyrsumian his hæsum mid
weorce.
 62. Se smið þa æt nextan eode swa ðeah to his byrgene, and
genam ane hringan earhlice swa ðeah, and clypode to Gode þus cwæðende
mid wordum, Eala ðu Drihten God ealra gesceafta scyppend, getiða me
synfullum þæt ic ateo þas hringan up of ðysum hlyde, gif se lið her
on innan seðe me spræc to on swæfne þriwa.
 69. He teah ða þæt isen up swa eaðelice up of ðam stane
swilce hit on sande stode, and he swyðe þæs wundrode.
 71. He ða hit eft sette on þæt ylce þyrl, and þyde mid
his fet, and hit swa fæste eft stod þæt nan man ne mihte hit þanon
ateon.
 74. Þa eode se smið geegsod þanon, and gemette on cypincge
þæs Eadzies mann, and sæde him gewislice hwæt Swyðun him bebead,
and bæd hine georne þæt he hit abude him.
 78. He cwæð þæt he hit wolde cyðan his hlaforde, and ne
dorste swa ðeah hit secgan æt fruman, ærþan ðe he beþohte
þæt him ðearflic nære þæt he ðæs halgan hæse forhule his
hlaforde; sæde þa be endebyrdnysse hwæt swyðun him bebead.
 83. Þa onscunode se Eadsige Aðelwold þone bisceop and ealle
ða munecas þe on ðam mynstre wæron, for þære utdræfe þe he
gedyde wið hi, and nolde gehyran þæs halgan bebod, þeah ðe se sanct
wære gesib him for worulde.
 88. He gebeah swa þeah binnan twam gearum to þam ylcan mynstre
and munuc wearð þurh God, and þær wunode oðþæt he gewat of
life.
 91. Geblætsod is se ealmihtiga God þe geeadmed þone modigan,
and ða eadmodan ahæfð to healicum geðincþum, and gerihtlæcð
þa synfullan, and symle hylt ða godan þe on hine hihtað forðan þe
he Hælend is.
 95. Eft wæs sum earm ceorl egeslicc gehoferod, and ðearle
gebiged þurh ðone bradan hofor.
 97. Þam wearð geswutelod on swefne gewislice, þæt he
sceolde gefeccan æt Swyðunes byrgene his lichaman hæle, and þære
alefednysse.
 100. He aras ða on mergen micclum fægnigende, and mid twam
criccum creap him to Wynceastre, and gesohte ðone sanct swa swa him gesæd
wæs, biddende his hæle gebigdum cneowum.
 104. He wearð þa gehæled þurh þone halgan bisceop, swa
þæt næs gesyne syððan on his hricge hwær se hofor stode þe
hine gehefegode oðþæt.
 107. Þa nyston þa munecas be ðam mæran halgan, and wendon
þæt sum oðer halga gehælde þone mann, ac se ceorl sæde þæt
Swyðun hine gehælde, forðan þe he sylf wiste gewissost be ðam.
 111. Sum wer wæs geuntrumod swiðe yfelum broce, swa þæt
he earfoðlice þa eagan undyde, and uneaðe mihte ænig word gecweðan,
ac læg swa geancsumod orwene his lifes.
 115. Ða woldon his freond ealle hine ferian to niwan mynstre to
þam halgan Iudoce, þæt he him hæle forgeafe; ac him sæde sum man
þæt him selra wære þæt hi to ealdan mynstre þone adligan feredon
to Swyðunes byrgene, and hi dydon swa sona.
 120. Hi wacodon ða þa niht wið þa byrgene mid him, biddende
þone ælmihtigan God, þæt he ðam adligan menn his hæle forgeafe,
þurh þone halgan Swyðun.
 123. Se untruma eac wacode oðþæt hit wolde dagian, þa
wearð he on slæpe and seo wurðfulle byrgen þæs ðe him eallum
þuhte eall bifigende wæs, and þam adlian þuhte swylce man his ænne
sco of ðam fet him atuge and he færlice awoc.
 128. He wæs ða gehæled þurh ðone halgan Swyðun, and
man sohte þone sco swyðe geornlice, ac hine ne mihte nan man gemetan
þær æfre.
 131. And hi gewendan þa ham mid þam gehæledan menn.
 132. Þær wurdon gehælede æt ðære halgan byrgene
eahta untrume menn, ærðan þe he of ðære byrgene up genumen wære,
wundorlice þurh God.
 135. Eadgar cyning þa æfter ðysum tacnum wolde þæt se
halga wer wurde up gedon, and spræc hit to Aðelwolde þam arwurðan
bisceope, þæt he hine up adyde mid arwurðnysse.
 139. Þa se bisceop Aðelwold mid abbodum and munecum, dyde up
þone sanct mid sange wurðlice, and bæron into cyrcan, sancte Petres
huse.
 142. Þær he stend mid wurðmynte and wundra gefremað.
 143. Þær wurdon gehælede þurh ðone halgan wer feower
wanhale menn binnan ðrym dagum, and geond fif monþas feawa daga wæron
þæt ðær næron gehælede huru ðry untrume, hwilon fif oððe
syx, seofon oððe eahta, tyn oððe twelf , syxtyne oððe eahtatyne.
 149. Binnon tyn dagum þær wurdon twa hund manna gehælede,
and swa fela binnan twelf monðum þæt man hi getellan ne mihte.
 151. Se lictun læg afylled mid alefedum mannum, swa þæt man
eaðe ne mihte þæt mynster gesecan; and þa ealle wurdon swa wundorlice
gehælede binnan feawa dagum, þæt man þær findan ne mihte fif
unhale menn of þam micclan heape.
 156. On þam dagum wæron on Wihtlande þreo wif, þa twa
wæron blinde geond nigon geara fec, and þæt þrydde ne geseah
þære sunnan leoht næfre.
 159. Hi begeaton þa earfoðlice him ænne latteow ænne
dumbne cnapan and comon to þam halgan, and ane niht þær wacodon and
wurdon gehælede, ge ða blindan wif ge se dumba latteow.
 163. Þa sæde se cnapa þam cyrcwerde þæt, and cwæð
þæt he næfre ær naht cweðan ne mihte, and bæd þæt hi
sungon þone gesettan lofsang.
 166. On þære ylcan tide wæs sum wyln gehæft to swinglum
for swyðe lytlan gylte, and læg on hæftnedum þæt heo hetelice
wære þæs on mergen beswungen.
 169. Þa wacode heo ealle ða niht and mid wope clypode to ðam
halgan Swyðune þæt he hulpe hire earmre, and fram þam reðum swinglum
hi ahredde þurh god.
 172. Mid þam þe hit dagode and man drihtnes lofsang ongan, þa
feollan ða fotcopsas færlice hire fram, and heo arn to cyrcan to þam
arwurðan halgan gebundenum handum swa swa se halga wolde, and se hlaford com
æfter and alysde hire handa, and gefreode hi sona for Swyðunes
wurðmynte.
 177. Sum þegn læg alefed lange on paralisyn, and ne mihte of
his bedde for manegum gearum.
 180. Þa cwæð he þæt he wolde to wynceastre syðian
huru on his horsbære, and biddan his hæle.
 182. Mid þam þe he þis cwæð to his cnihtum and freondum,
þa wearð he gehæled, and gewende swa þeah to þam halgan sancte,
siðigende on fotum fyrmest on þam flocce on ealre þære fare, and
ðancode þam halgan his hæle geornlice.
 187. Fif and twentig manna myslice geuntrume comon to þam halgan
heora hæle biddende; sume wæron blinde, sume wæron healte, sume eac
deafe, and dumbe eac sume, and hi ealle wurdon anes dæges gehælede þurh
þæs halgan ðingunge, and him ham gewendon.
 193. Sum þegn wæs on Engla lande on æhtum swyðe welig, se
wearð færlice blind, þa ferde he to Rome, wolde his hæle biddan æt
þam halgum apostolum.
 195. He wunode þa on Rome and ne wearð gehæled feower gear
fullice; and befran þa be Swyðune, hwylce wundra he worhte syððan he
gewende þanon; he efste þa swyðe and to his earde gewende, and com to
þam halgan were and wearð gehæled þær, and ham gewende mid halre
gesihðe.
 202. Sum wer wæs eac blind wel seofon gear fulle, se hæfde
ænne latteow þe hine lædde gehwider.
 204. Ða sume dæg eode he swa swa he oft dyde, and se latteow
wearð gebolgen and þone blindan forlet, arn him aweg, and se oðer nyste
hu he ham come, ac clypode to Gode mid innewerdre heortan, and mid angsumnysse
cwæð, Eala þu mihtiga Drihten manna and engla, geseoh mine yrmðe, ic
geseon ne mæg, and min lyðra latteow forlet me þus ænne.
 212. Gemiltsa me, Drihten, þurh ðone mæran Swyðun, and
forgif me gesihðe, for ðæs sanctes geearnungum.
 214. Eft he clypode þus, and cwæð to ðam halgan, Eala þu
milda bisceop þe manega wundra of cumað þurh þone lifigendan God, leof,
ic þe bidde þæt þu me geþingie to þam mihtigan hælende, ic
gelyfe þæt he wille gewislice þe tiðian.
 219. He wearð þa gehæled, and hæfde his gesihðe, and
ham eode blyðe butan latteowe ana, se ðe lytle ær þanon wæs
gelæd þurh ðone oþerne, and his magas ðancodon mycclum ðæs
Gode.
 223. Aþelwold þa se arwurða and se eadiga bisceop, þe on
ðam dagum wæs on Winceastre bisceop, bead his munecum eallum þe on ðam
mynstre wunodon, þæt hi ealle eodon endemes to cyrcan, and mid sange
heredon þæs sanctes mærða, and God mærsodon swa on þam mæran
halgan, swa oft swa ænig wanhal mann wurde gehæled.
 230. Þa dydon hi sona swa, and sungon þone lofsang,
oðþæt heom laðode eallum þæt hi swa oft arisan, hwilon þrywa on
niht, hwilon feower syðum, to singenne þone lofsang þonne hi slapan
sceoldon, and forleton ealle endemes þone sang, forðam þe se bisceop
wæs bysig mid þam cynincge, and nyste butan hi sungon þone lofsang
forð on.
 237. Hwæt ða se halga Swyðun sylf com on swefne wundorlice
geglencged to sumum godan menn and cwæð, Gang nu to ealdan mynstre, and
þam munecum sege þæt Gode swyðe oflicað heora ceorung and
slæwð, þæt hi dæghwamlice geseoð Drihtnes wundra mid him, and hi
nellað herian þone hælend mid sange, swa swa se bisceop bebead þam
gebroðrum to donne, and sege gif hi nellað þone sang gelæstan, þonne
geswicað eac sona ða wundra, and gif hi þone lofsang willað æt þam
wundrum singan, swa oft swa wanhale menn þær wurðað gerihte; þonne
wurðaþ mid him wundra swa fela, þæt nan man ne mæg gemunan on life
þæt ænig man gesawe swylce wundra ahwær.
 251. Þa awæcnode se wer of þam wynsuman slæpe, and
swyðe besargode þæt he geseon ne moste ne nan læncg brucan þæs
beorhtan leohtes, þe he mid Swiðune hæfde ða gesewen.
 255. He aras swaðeah and swiðe hraðe ferde to Aþelwolde
bisceope, and him eall þis sæde.
 257. Aþelwold þa asende sona to þam munecum of cyninges
hyrede, and cwæð þæt hi sceoldon þone lofsang singan, swa swa he
geset hæfde, and se þe hit forsawe, sceolde hit mid fæstene seofon niht
on an swarlice gebetan.
 262. Hi hit heoldon þa syððan symle on gewunon, swa swa we
gesawon sylfe for oft, and þone sang we sungon unseldon mid heom.
 265. Sum wer wæs betogen þæt he wære on stale, wæs
swaðeah unscyldig, and hine man sona gelæhte and æfter worulddome dydon
him ut þa eagan, and his earan forcurfon, þa arn him þæt blod into
þam heafde, þæt he gehyran ne mihte.
 270. Þa wæs he seofon monðas wunigende swa blind, and his
hlyst næfde, oþþæt he mid geleafan ferde to þam halgan Swyðune,
and gesohte his ban biddende þone halgan þæt he his bene gehyrde, and
him huru geearnode þæt he gehyran mihte forþan ðe he ne gelyfde
þæt he onliht wurde, and cwæð þæt he wurde wolice swa getucod.
 276. Þa wearð Godes wundor geworht an þam menn þurh
Swyðunes þingunge þæt he geseah beorhte ansundum eagum, þeah ðe hi
ær wæron ut adyde of þam eahhringum, and se oðer æppel was
geemtigod, and se oðer hangode gehal æt his hleore.
 282. Him wæs eac forgifen þæt he wel mihte gehyran, se ðe
ær næfde ne eagan ne hlyst.
 284. Is swa ðeah to witenne þæt we ne moton us gebiddan, swa
to Godes halgum swa swa to Gode sylfum, forðan þe he is ana God ofer ealle
þincg, ac we sceolon biddan soðlice þa halgan, þæt hi us þingion
to þam þrymwealdendum Gode, seþe is heora hlaford, þæt he helpe us.
 290. Hwilon wacodon menn swa swa hit gewunelic is ofer an dead lic,
and ðær wæs sum dysig mann plegol ungemetlice, and to þam mannum
cwæð swylce for plegan þæt he Swyðun wære.
 294. Ge magon to soðum witan þæt ic Swyðun eom se ðe
wundra wyrcð, and ic wille þæt ge beran eower leoht to me and licgað
on cneowum, and ic eow forgife þæt þæt ge gyrnende beoð.
 298. He woffode ða swa lange mid wordum dyslice, oðþæt he
feoll geswogen swylce he sawlleas wære, and hine man bær ham to his
bædde sona, and he læg swa lange his lifes orwene.
 302. His magas ða æt nextan þone mann feredon to þam
halgan Swiþune, and he sylf andette his dyslican word þe he dyrstiglice
spræc, and bæd him forgifnysse, and he wearð þa gehæled, swa
þæt he hal eode ham mid his magum.
 307. Is eac to witenne þæt menn unwislice doð þa ðe
dwollice plegað æt deadra manna lice, and ælce fulnysse þær
forðteoð mid plegan, þonne hi sceoldon swyðor besargian þone deadan,
and ondrædan him sylfum þæs deaðes tocyme, and biddan for his sawle
butan gewede georne.
 313. Sume menn eac drincað æt deadra manna lice ofer ealle
þa niht swiðe unrihtlice, and gremiað God mid heora gegafspræce,
þonne nan gebeorscype ne gebyrað æt lice, ac halige gebedu þær
gebyriað swiþor.
 318. Hwilon comon to ðam halgan hundtwelftig manna mislice
geuntrumode mid manegum brocum, and þa wurdon ealle wundorlice gehælde
binnan þrym wucum, and hi wendon ham, þancigende þam ælmihtigan Gode
and þam arwurðan Swiþune.
 323. Sumes þegnes cniht feoll færlice of his horse þæt
him tobærst se earm and se oðer sceanca, and swiðe wearð gecwysed
þæt hi sona wendon þæt he þærrihte sceolde sweltan heom
ætforan.
 327. He wæs his hlaforde swyþe leof ærþan, and se hlaford
þa besargode swyðe þone cniht, and bæd þone ælmihtigan mid
inwerdre heortan, þæt he þam menn geheolpe þurh ðone mæran
Swiþun.
 331. He clypode eac to Swiðune þus secgende mid geomerunge,
Eala ðu halga Swiðun, bide þone Hælend þæt he lif forgife þysum
licgendum cnihte, and ic beo þæs þe geleaffulra þam lifigendan Gode
eallum minum dagum gif he deð þis þurh þe.
 335. Se cniht ða aras hal gehæled þurh sancte Swiþun, and
se hlaford þæs fægnode, and mid geleafan God herede.
 337. Sum eald þegn wæs eac on Wihtlande untrum, swa þæt
he læg bæddryda sume nigon gear, and of ðam bedde ne mihte buton hine
man bære.
 341. Him comon þa on swefne to twegen scinende halgan, and heton
hine yrnan ardlice mid him, þa cwæð se adliga hu mæg ic yrnan mid
eow, þonne ic ne aras of þysum bedde ana, nu for nigon gearum butan oþres
mannes fylste?
 346. Þa cwædon þa halgan, þu cymst to ðære stowe gif
ðu færst mid us nu, ðær þær ðu underfehst þine hæle.
 348. He wearð þa swyðe fægen, and wolde faran mid heom, ac
þaþa he ne mihte heom mid syðian, þa flugon hi geond þa lyft and
feredon þone adligan, oðþæt hi becomon to sumum ænlicum felda
fægre geblowen, and þær wæs an cyrce of scinendum golde and of
gymstanum standende on þam felda.
 354. And se halga Swiðun on scinendum mæssereafe stod æt
ðam weofode, swylce he wolde mæssian.
 356. Swyðun cwæð þa sona to þam seocan menn, ic secge
ðe broðor, þu ne scealt heononforð nanon menn yfel don, ne nanne man
wyrigan, ne nænne man tælan, ne teonful beon, ne ðu manslagum ne
geðwærlæce, ne manfullum reaferum ne ðeofum þa ne olæce, ne
yfeldædum ne geðwærlæce; ac swiðor gehelp swa þu selost mæge
wanhafolum mannum mid þinum agenum spedum, and þu swa þurh Godes mihte
sylf bist gehæled.
 365. Se adliga þa ðohte þæt he yfel nolde don buton þam
anum þe him ær yfel dyde, and ðam wolde don wel þe him wel dyde
ær.
 368. Þa wiste se halga Swiðun hu his heorte smeade, and
cwæð bliðelice him to, Broðor, ic þe secge, ne do þu swa þu
smeadest, þæt ðu derige ænigum þeah ðe he derige ðe, ac þinum
Drihtne geefenlæc, se ðe nolde wyrian þa ðe hine dydon to cwale, and
het his folgeras þæt hi for heora fyondum gebædon.
 374. Eac cwæð Paulus se apostol to eallum Cristenum mannum,
gif ðinum fynd hingrige fed hine mid mettum, oððe gif him þyrste ðu
do him drincan.
 377. Þa cwæð se bedryda to ðam bisceope eft, La leof, sege
me hwæt þu sy manna, nu ðu manna heortan miht swa asmeagen.
 380. Þa cwæð se halga Swyðun, ic eom seþe nu niwan com,
swylce he cwæde swa, ic wæs geswutelod nu niwan.
 382. Þa cwæð se bædryda to ðam bisceope eft, hu eart
ðu gehaten?
 383. And se halga him cwæð to, þonne ðu cymst to
Winceastre, þu wast minne naman.
 385. Se man wearð þa gebroht to his bedde eft sona, and awoc of
slæpe, and sæde his wife ealle ða gesihðe þe he gesewen hæfde.
 388. Þa cwæð þæt wif him to þæt hit wære
Swyðun se ðe hine lærde mid þære halgan lare and þone ðe he
geseah on ðære cyrcan swa fægerne.
 391. Heo cwæð ða to þam were, hit wære nu full good
þæt ðe man bære to cyrcan, and þu bæde þone halgan þæt he
ðe gehælde þurh his halgan geearnunga.
 394. Hine man bær ða sona of ðam bedde to cyrcan binnan
Withlande, and he wearð gehæled sona þurh þone ælmihtigan God, for
Swyðunes geearnungum, and eode him ða ham hal on his fotum, seðe ær
wæs geboren on bære to cyrcan.
 399. He ferde eac siððan to winceastre forraðe, and cydde
Aðelwolde þam arwurþan bisceope, hu he wearð gehæled þurh þone
halgan Swiþun, and Landferð se ofersæwisca hit gesette on Læden.
 403. Nu is to witenne þæt we ne sceolan cepan ealles to
swyðe be swefnum, forðan þe hi ealle ne beoð of Gode.
 405. Sume swefna syndon soðlice of Gode, swa swa we on bocum
rædað, and sume beoð of deofle to sumum swicdome hu he ða sawle
forpære, ac his gedwimor ne mæg derian þam godum, gif hi hi bletsiaþ,
and hi gebiddað to Gode.
 410. Þa swefna beoð wynsume þe gewurðaþ of Gode, and þa
beoð egefulle ðe of þam deofle cumað, and God sylf forbead þæt we
swefnum ne folgion, þe læs ðe se deofol us bedydrian mæge.
 414. Sum man on Winceastre wearð yrre his ðeowan men for sumere
gymeleaste, and gesette hine on fetera.
 416. He sæt ða swa lange on þam laðum bendum, oðþæt
he bestæl ut mid his stafe hoppende, and gesohte ðone sanct Swyðun mid
geomerunge.
 419. Se scyttel ða asceat sona of þære fetere, and se
ðeowa aras ahred þurh ðone halgan.
 421. Sum mann wæs gebunden onbutan þæt heafod for his
hefigum gylte, se com to þam halgan, and his swara heafodbend sona
tobærst, swa he hine gebæd.
 424. Ne mage we awritan ne mid wordum asecgan ealle þa wundra
þe se halga wer Swiðun, þurh God gefremode on ðæs folces gesihþe,
ge on gehæftum mannum, ge on unhalum mannum, mannum to swutelunge þæt
hi sylfe magon Godes rice geearnian mid godum weorcum, swa swa Swiþun dyde,
þe nu scinð þurh wundra.
 431. Seo ealde cyrce wæs eall behangen mid criccum, and mid
creopera sceamelum, fram ende oð oþerne on ægðrum wage, þe ðær
wurdon gehælede, and man ne mihte swa ðeah macian hi healfe up.
 435. Þyllice tacna cyþað þæt Crist is ælmihtig God,
þe his halgan geswutelode þurh swylce weldæda, þeah ðe ða
Iudeiscan þurh deofol beswicene, nellon gelyfan on þone lyfigendan Crist,
ærðan þe Antecrist ofslagen bið þurh God.
 440. Þonne bugað þa earmingas on ende þysre worulde ðe
þær to lafe beoð mid geleafan to Criste, and ða ærran losiað þe
ær noldon gelyfan.
 443. We habbað nu gesæd be Swiðune þus sceortlice, and we
secgað to soðan þæt se tima wæs gesælig and wynsum on
Angelcynne, þaða Eadgar cynincg þone cristendom gefyrðrode, and fela
munuclifa arærde, and his cynerice wæs wunigende on sibbe, swa þæt
man ne gehyrde gif ænig scyphere wære buton agenre leode þe ðis land
heoldon; and ealle ða cyningas þe on þysum iglande wæron Cumera and
Scotta, comon to Eadgare, hwilon anes dæges eahta cyningas, and hi ealle
gebugon to Eadgares wissunge.
 454. Þærtoeacan wæron swilce wundra gefremode þurh þone
halgan Swyðun, swa swa we sædon ær, and swa lange swa we leofodon
þær wurdon gelome wundra.
 457. On ðam timan wæron eac wurðfulle bisceopas, Dunstan se
anræda æt ðam ercestole, and Aþelwold se arwurða, and oðre
gehwylce; ac Dunstan and Aþelwold wæron drihtne gecorene, and hi swyðost
manodon menn to Godes willan, and ælc god arærdon Gode to cwemednysse,
þæt geswuteliað þa wundra þe God wyrcð þurh hi.
 463. <foreign>ITEM ALIA</foreign>.
 464. Mannum is eac to witenne þæt manega drymen maciað
menigfealde dydrunga þurh deofles cræft, swa swa wischeras oft doð, and
bedydriað menn swylce hi soðlice swylc þincg don; ac hit is swa ðeah
dydrung mid deofles cræfte, and gif hwa hit bletsað þonne ablynð seo
dydrung.
 470. Be ðam we magan secgan sume soðe bysne.
 471. Macharius wæs gehaten sum halig fæder on wæstene
wunigende, fela wundra wyrcende munuclifes man ða wearð an mæden
forbroden þurh drymanna dydrunge, gedwimorlice swa ðeah.
 475. Þæt mæden wæs swa forbroden swylce heo an myre
wære, and eallum þam þuhte þe hire onlocodon swilce heo myre wære,
na mennisces gecyndes.
 478. Þa leddon hire magas hi to Macharie, and he sona axode
hwæt hi woldon mid þam.
 480. Þa magas him cwædon to, þeos myre þe ðu gesihst
wæs ure dohtor arwurðe mæden; ac awyrigde drymenn awendon hi to myran.
 483. Nu bidde we ðe, leof, þæt ðu gebide for hi and hi eft
awende to þam ðe heo ær wæs.
 485. Macharius þa cwæð to hire magum ðus, Ic geseo þis
mæden on menniscum gecynde, and heo nis na awend swa swa ge wenað þæt
heo sy, and heo nan þincg on hire næfð horses gecyndes, ac on eowrum
gesihþum hit is swa gehiwod þurh ðæs deofles dydrunge, and his drymenn
leaslice.
 491. Macharius ða gebæd for þæt mæden God, and mid ele
gesmyrode, and mid ealle adræfde þas deofles gedwimor, þurh his Drihtnes
naman, swa þæt hi ealle gesawon, þæt heo ansund wæs.
 495. Swylce synd þa dydrunga þære drymanna.
 496. Sy wuldor and lof þam welwillendan scyppende þe his halgan
mærsað mihtiglice mid wundrum, seðe a rixað on ecnysse; AMEN.

END_TEXT
START_TEXT

ÆLS (Apollinaris)
B1.3.23.
Saint Apollinaris: Skeat 1881-1900, I, 472-86.



 1. <foreign>X KALENDAS AUGUSTI, NATALE SANCTI APOLLONARIS MARTYRIS</foreign>.
 1. ON ÐÆS CASERES DAGUM ÐE CLAVDIUS WÆS GEHATEN, com se
eadiga Petrus fram Antiochian byrig, in to Rome byrig mid manegum gebroðrum,
and bodode geleafan bealdlice þam folce Romaniscum and Iudeiscum, swa swa
Drihten him gewissode, swa þæt ða Romaniscan and ða reðan Iudeiscan
manega gelyfdon on þone lyfigendan Hælend þurh Petres bodunge, and
gebugon to fulluhte, behreowsigende heora synna mid soðre dædbote.
 10. Hi underfengon þa Godes word mid gastlicre blysse, þæt
God wolde asendan his sunu to mancynne, and þurh hine geedniwigian ðisne
ealdan middaneard.
 13. Þa wæs ðær mid Petre sum arwurðe godes man
Apollonaris gehaten, þæs halgan apostoles folgere.
 15. To ðam cwæð Petrus æfter sumum fyrste, Efne þu eart
gelæred on eallum þingum be ðam hælende, Aris nu and underfoh þone
halgan gast, and haligne bisceophad on þæs Hælendes naman, and far to
þære byrig þe is gehaten Rauenna, þær wunað micel folc on fulum
hæðenscype; boda heom be þam hælende, and ne beo ðu afyrht.
 22. Swutollice ðu wast þæt se is soð Godes sunu, seðe
deadum forgeaf lif æfter deaðe, and wanhalum mannum mid his worde
læcedom.
 25. Æfter ðysum wordum se eadiga Petrus gehadode Apollonarem
and/ gehalgode to bisceope, and his handa sette ofer his heafod and cwæð,
Asende ure Hælend Crist his halgan engel mid þe, se geforðige ðe, and
þine fare gewissige, and þe getiþige þæs ðe þu gewilnige; and
hine swa sende to ðære byrig mid siblicum cosse.
 32. Appollonaris ða ferde to ðære foresædan byrig, and
sumne blindne mann gehælde, ærþan þe he to ðære byrig become,
and manega gelyfdon þurh ðæs mannes hælþe on ðone soðan God,
and swa wurdon gefullode.
 36. He com ða to Rauenna ðære byrig and hraðe þær
geswutelode þæs hælendes mihte on wannhalum mannum.
 38. Þær wæs sum forð þegen on þære foresædan
byrig, se hæfde gehyred be ðam halgan were, and axode gif he cuðe aht on
læcecræfte.
 41. Apollonaris him cwæð to, Ne cann ic naht on lacnunge buton
on þæs Hælendes naman; and se þegen him cwæð to, Efne min wif is
for manegum wintrum untrum, þam wæs ælc læcecræft wiðerræde
oð þis.
 45. Nu gif ænig miht is on ðe, geopena hi mid weorcum.
 46. Apollonaris ða andwyrde and cwæð, geopenige God
ælmihtig eowre heortena eagan, þæt ge on þone Hælend gelyfan,
þonne ge geseoð his wundra.
 49. He genam ða ðæs wifes hand, þas word clypigende, Aris
nu on ðæs Hælendes naman and on hine gelyf, and ne sege þu
heononforð þæt ænig sy his gelica.
 52. Heo aras þa sona andsund of þam bedde, and cwæð
þæt nan God nære butan se hælend þe he embe bodade.
 54. Þa wundrode se þegn his wifes hælðe, and hi ealle
sædon þæt se is soð God þe swilce wundra macað, and se mæg on
gefeohte þam sige forgifan, þe hine soðlice lufiað.
 58. He wearð þa gefullod mid his wife, and cildum, and eall his
hyred on þæs Hælendes naman, and fela þæra hæðenra fengon to
geleafan.
 61. Apollonaris þa ðær wunode mid him on Rauenna byrig, and
bodode geleafan, and manega gefullode ðæs folces meniu.
 64. Manega eac befæstan syððan hi gefullode wæron, heora
cild to lare þam soðfæstan bydele, and Godes geleafa ðær weox, and
wanode se hæðenscype.
 67. Hwæt se halga bisceop þa on ðære byrig wunode ða
twelf gear fullice, and gefullode þa leode, and gelome heom mæssode, and
mæssepreostas gehadode, and diaconas, and clericas, and dæghwamlice mid
him Godes lof gefylde mid gastlicum sangum.
 72. On ðære byrig wæs sum þegn Bonifacius gehaten, se
wearð færlice dumb, and his wif þa asende to þam halgan bisceope, and
bæd his geneosunge.
 75. Efne ða se bisceop eode to his huse, and an wifman wæs
ðær wod on his huse, and se deofol clypode and cwæð þurh þone
wodan to ðam halgan bisceope, ic gedo þæt man gebint ðe, handum and
fotum, and heonon ðe swa tihð of þysre byrig; and se bisceop andwyrde,
Adumba ðu deofol, and of hire gewit, and ne spræc þu næfre eft þurh
ænigne mann.
 83. Þa gewat se deofol of ðam wodan sona, and se bisceop eode
þær Bonifacius læg, dumb on his bedde, and gebæd for hine ðus,
Drihten Hælend Crist, þu ðe beclysedest þyses mannes muð, þæt
he ne moste leng clypian to hæðengildum swylce him to fultume, geopena nu
his muð þæt he mærsige þinne naman, and gelyfe þæt þu eart
lifigende God on worulde.
 91. Hi cwædon ða amen, and on ðære ylcan tide wearð his
tunge unbunden, and he blyssigende cwæð, Nis nan oþer God on to
gelyfenne, butan se ana þe ðes eadiga bodað.
 94. On þam ylcan dæge gelyfdon of þære leode on God ma
ðonne fif hund manna, micclum þancigende Gode and þam halgan were, þurh
þone þe hi wurdon onlihte.
 98. Rufus wæs gehaten sum hæðen mundbora þe ða burh
bewiste, ða wearð his dohtor seoc.
 100. Þa sende se fæder sona to ðam bisceope, and sona swa he
þyder com swa sawlode þæt mæden.
 102. Hi weopon ða ealle ðe þærinne wæron, and se halga
wer cwæð to hire fæder ðus, Ongin nu wel, Rufe, and behat me mid
aðe, gif ðin dohtor nu hal bið, þæt þu hire geðafige þæt
heo folgie Criste, and ðu oncnæwst nu his mihte.
 107. Rufus him andwyrde, Efne heo is nu dead, ac gif ic geseo
þæt heo eft gesund leofað, ic herige þonne Godes mihte and heo hire
Hælende folgie.
 110. Mid þam ðe hi ealle weopon þa eode he to ðam lice, and
clypode mid geleafan to Criste, and cwæð, Min God Drihten Hælend, þe
minum lareowe Petre forgeafe his gewilnunga swa hwæt swa he gewylnode æt
ðe, arær nu ðis mæden of ðysum reðum deaðe, forðan þe heo
is þin gesceaft, and nis nan God buton ðu.
 116. Heo aras þa sona, and mid hreame clypode, Mære is se God
þe ðes mann us bodað, and nis nan oðer God buton he ana.
 119. Þa blissodon þa Cristenan on Cristes herunge, and þæt
mæden wearð gefullod and hire modor samod, and eall heora hired samod,
sume þreo hund manna; and fela ðæra hæðenra fengon to geleafan.
 123. Se fæder swa ðeah Rufus, for þæs caseres reðnysse,
ne dorste geopenian þæt he on Drihten gelyfde, ac he digellice lufode
þone geleaffullan bisceop, and mid wistum him þenode, and his dohtor
wearð gehadod to Godes ðeowdome, and þurhwunode mæden.
 128. Appollonaris þa wearð gewreged to þam casere and to
witnunge gelæd, and on þam witum geandette þæs Hælendes naman, and
sum hæðen mann þe him swyðost onwann awedde ðærrihte, and his lif
geendode yfelum deaðe.
 133. Þa woldon þa Cristenan bewerian þone halgan, and
ofslogon þæra hæðenra sume twa hund manna.
 135. Se dema þa het lædan þone geleaffullan bisceop into
blindum cwearterne, and on bendum healdan, and him ætes forwyrnan þæt
he swa ateorode; ac Godes engel com to þam Godes men nihtes, and hine
gereordode and mid his ræde gehyrte eallum onlocigendum, þe ðær on
ymbhwyrfte wæron.
 141. Hwæt ða on þone feorðan dæg het se foresæda
dema gelædan ðone halgan on heardre racenteage, feorr on wræcsið
ferigende on scipe.
 144. Þær wæs sum æðelboren man, atelice hreoflig; þa
axode se bisceop, wylt ðu beon hal?
 146. He cwæð, ic wylle; and him andwyrde se halga bisceop,
Gelyf on Hælend crist; and se hæðena him andwyrde, gif he me
gehælð he bið min Hælend God.
 149. Appollonaris ða hrepode þone untruman hreoflian on
ðæs Hælendes naman, and he wearð hal sona, mid þam ðe he clypode
Cristes naman him to fultume.
 152. Þa awearp se gehæleda his hæðenscype him fram, and
gelyfde on ðone Hælend, and mid geleafan wearð gefullod.
 154. Hit gelamp þa æfter fyrste þæt þa ungeleaffullan
hæðenan gebundon þone bisceop, and to ðære byrig Rauenna geleddon
on bendum, and beoton hine wodlice.
 157. Ða gebæd hine se bisceop bealdlice to Gode, and heora
deofolgild wearð towend, and heora templ toworpen.
 159. Þa gesawon ða hæðenan þæs halgan weres mihte,
and clypodon mid gehlyde, be ðam geleaffullan were, Beo se ealda arleasa
ardlice ofslagen, þurh þone synd toworpene ða wuldorfullan godas.
 163. Þa blissodon þa Cristenan, and cwædon mid geleafan,
þæt se ana is soð God þe swylce wundra wyrcð.
 165. Þa betæhton þa hæðenan þone halgan wer to slege
sumum arleasum cwellere, se wæs geciged Taurus; and se Taurus gesamnode ða
ceastergewaran him to, and axode þone halgan þurh hwæs mihte he
gefremode þa wundorlican tacna, þæt swa micel werod him folgode.
 170. Appollonaris him andwyrde, Nis ðeos nan oðer miht butan
Hælendes Cristes, and we habbað Godes gife on urum heortum, and þa
betwux oþrum spræcum cwæð se ylca Taurus to þam arwurðan were, Ic
hæbbe ænne sunu þe ne geseah næfre dæges leoht.
 174. Gedo þæt he geseo on þines drihtnes naman, and we sona
gelyfað þæt he is soðlice God; elles we ðe forbærnað for
ðinum deopum gyltum.
 178. Ða cwæð se bisceop him to, Cume se blinda to me.
 179. Þa com se blinda him to, and he cwæð mid geleafan, On
þæs Hælendes naman geopena þin eagan and geseoh þurh hine; and he
sona wearð hal beorhte locigende, seðe blind wæs geboren.
 183. Hi wundrodon þa ealle, and anmodlice cwædon þæt se
wære soð God þe swylce wundra worhte; and manega þa gelyfdon þurh
ða mihte on God.
 186. Taurus þa brohte þone bisceop digellice, of ðæs
folces gehlyde to sumum his landa, and hine þær afedde feower gear mid
wistum, syx mila fram Rauenna; and hine sohton þa cristenan, and his lare
hlyston mid geleafan georne; and ealle ða untruman þe him oft to comon
wurdon gehælede, and ham gesunde cyrdon.
 193. Þa sendon ða hæðengildan mid hetelicum geðance
ærende to þam casere, þæt he acwellan hete þone halgan bisceop,
þæt heora biggencgas ne wurdon mid ealle adwæscte þurh ðone
Drihtnes bydel.
 197. Ða sende se casere sona him þis gewrit, Gif ænig man
gremige ure godas dyrstiglice, gebete he wið hi oððe he beo adræfed
awæg of ðære byrig, forðan þe hit ne bið na rihtlic þæt we
wrecon ure godas, ac hi wrecað hi sylfe gif hi beoð astyrode.
 202. Beoð ge gesunde.
 203. Þa het se burhealdor þone bisceop him to gefeccan, and
axode hine sona hwylcere eawfæstnysse he wære, swylce he cwæde,
hwæðer eart ðu cristen oððe hæðen?
 206. Se dema hatte Demosten, and he wæs deofles biggencga.
 207. Þa cwæð se halga wer to þam hæðenan deman, Ic
eom soðlice Cristen, and sanctus PETRUS me lærde, and he me hider asende
to þissere gesæligan byrig, þæt ðurh þæs Hælendes naman eow
hæl becume.
 211. Demosten þa andwyrde ðam arwurðan halgan, Hwæt sceall
hit swa langsum, efne nu is se tima þæt ðu forlæte þine ydelnysse
and lac ðam godum geoffrige.
 214. Appollonaris him andwyrde, Ic offrige me sylfne for minum
gastlicum bearnum þe ic her Gode gestrynde; and swa hwa swa hine ne gebit to
þam heofonlican Gode, se bið ecelice fordemed on þam ecan fyre, and ða
ðe on God gelyfað and mid geleafan beoð gefullode, þa habbað þa
ecean reste and unawendendlice welan.
 220. Hwæt ða Demosten deoflice wearð gehathyrt, and
betæhte þone halgan sumum hundredes ealdre to healdenne on cwearterne
oðþæt he hine acwealde.
 223. Se hundredes ealdor wæs ðam hæðenan bediglod, and
wæs digellice Cristen, and cwæð to þam bisceope, min fæder, ic
ðe bidde, ne beo þu swa hræd to deaðe, forðan þe us is þin lif
nydbehefe git; ac far þe nu digellice þær ðu frið hæbbe,
oþþæt ðises folces hatheortnyss hwæthwega beo gestylled.
 229. He eode ða nihtes þæt he his life geburge, ac ða
hæðenan wurdon wære his fare and hine gelæhton, and hine swa lange
beoton oðþæt hi wendon þæt he wære dead.
 233. He wearð swaþeah gebroht þurh his gebroðra þenunge
eft to ðam Cristenum, and he anbidode on life seofon niht fullice, and hi
fægre tihte to þam ecan life, and to geleafan georne.
 237. He cwæð, ic secge eow þæt swara ehtnysse becumað
ofer þa Cristenan for Cristes naman, ac æfter þære ehtnysse bið eft
sybb forgifen, and ða caseras bugað to Cristes geleafan, and ælc
deofolgild bið adilegod mid ealle, swa þæt man freolice mot mærsian
þone ælmihtigan God geond ealne middaneard, and him lac offrian; and se
ðe on geleafan þurhwunað, se leofað a on ecnysse.
 245. Æfter ðyssere tihtinge, and oðrum manegum spræcum,
gewat se halga wer of worulde to Gode, mid þam he a wunað on þære
ecean eadignysse; and his leorningcnihtes ledon his lic arwurðlice on ane
stænene þruh, and seo stod wið þone weall.
 250. Twam læs ðryttig geara he wæs heora bisceop on manegum
ehtnyssum, þam ælmihtigan þeowigende, and his edlean bið nu endeleas
forðy mid þam ælmihtigan Gode, þe on ecnysse rixað; AMEN.

END_TEXT
START_TEXT

ÆLS (Abdon & Sennes)
B1.3.24.
Saints Abdon and Sennes: Skeat 1881-1900, II, 54-66.



 1. <foreign>III KAL AUGUSTI, NATALIS SANCTORUM ABDON ET SENNES</foreign>.
 1. ON DECIES DAGVM ðæS DEOFLICAN CASERES wæron twegen
kyningas on Crist gelyfde, Abdon and Sennes, mid soðum geleafan.
 4. Ða asprang heora word to ðam wælhreowan casere þe ða
ana geweold ealles middaneardes, and ealle oðre cyningas to him cneowodon and
heora rice wunode swa swa he ana wolde.
 8. Þa asende Decius to þam foresædum cyningum, and het hi
gebringan on bendum to him, wolde hi gebigan fram Godes biggencgum to his
gedwyldum and to his deofolgildum.
 12. Hwæt þa cwelleras þa þa cynincgas gebundon, and on
isenum racenteagum to ðam arleasan gebrohton for Cristes geleafan, to
cwealmbærum witum.
 15. Decius þa het þa halgan cyningas his godum geoffrian, ac hi
andwyrdon þus, We offriað ure lac þam lyfigendan Gode, Hælendum
Criste, and we hopiað to him; geoffra ðu sylf þinum sceandlicum godum.
 20. Þa cwæð Decius, se deofles biggenga, þysum is to
gearcigenne þa reþestan wita.
 22. Abdon and Sennes him andwyrdon ðus, Hwæs abitst þu
casere?
 23. Cyð hwæt þu wylle, þæt þu wite soðlice þæt
we orsorge syndon on urum Hælende Criste, þe hæfð þa mihte þæt
he ðine geþohtas and þe sylfne mæg mid ealle towurpon and on ecnysse
fordon.
 28. Þa on þam oðrum dæge het Decius se casere lætan
leon and beran to þam geleaffullum cynegum, þæt hi hi abiton buton hi
bugon to his godum, and betæhte þa wican ðam wælhreowan Ualeriane.
 32. Þa cwæð Ualerianus to þam cynegum þus, Beorgað
eowrum gebyrdum, and bugað to urum godum, and geoffriað him lac þæt ge
lybban magon; gif ge þis ne doð, eow sceolon deor abitan.
 36. Abdon and Sennes sædon þam arleasan, We gebiddað us to
Drihtne gebigdum limum, and we næfre ne onbugað þam bysmorfullum
anlicnyssum manna handgeweorc, þe ge habbað for Godas.
 40. Þa het Ualerianus ða halgan unscrydan, and lædan swa
nocode to ðære sunnan anlicnysse, forðan ðe hi wurþodon ða sunnan
for God, and bebead his cempum, þæt hi ða Cristenan cynegas to þære
offrunga geneadodon mid egeslicum witum.
 45. Þa cwædon ða cynegas to þam cwellere ðus, Do
þæt þu don wylt.
 46. And se dema het beswingan þa halgan hetelice swyðe mið
leadenum swipum, and lædde hi syððan to ðam wæferhuse, þær
ða deor wunodon, beran and leon, þe hi abitan sceoldon; and het lætan
him to twegen leon and feower beran binnan þam huse.
 53. Þa urnon þa deor egeslice grymetende to þære halgena
fotum, swylce hi fryðes bædon, and noldon awæg gan; ac hi weredon hi
swyðor, swa þæt nan man ne dorste for ðæra deora ware þam halgum
genealecan oððe into ðam huse gan.
 58. Þa cwæð Ualerianus to ðam cempum þus, Heora
drycræft is gesyne swutollice on ðysum.
 60. And he wearð swyðe gram for þære deora ware, and het
ða æt nextan þa hæðenan cwelleras ingan mid swurdum and ofslean
þa halgan.
 63. Þa ðe þis gedon wæs, þa het se dema teon þæra
halgena lic to ðam hæþengilde, þæt ða Cristenan sceoldon sceawian
be him and bysne niman, and bugan to þam godum, þe læs þe hi wurdon
swa wælhreowlice acwealde.
 68. Ða æfter þrym dagum, com sum diacon þær to,
Quirinus gehaten, and he ða halgan lic nihtes gelæhte, and ledde to his
huse, and lede hi digellice on ane lædene ðruh mid mycele arwurðnysse.
 72. And hi mannum þær bediglode lagon to langum fyrste, oð
þæt Constantinus, se Cristene casere, eft to rice feng; and hi ða
afundene wurdon þurh Cristes onwrigennysse.
 76. Ge habbað nu gehyrod hu ða halgan cyningas heora cynedom
forsawon for Cristes geleafan and heora agen lif forleton for hine.
 79. Nimað eow bysne be ðam, þæt ge ne bugon fram Criste
for ænigre earfoðnysse, þæt ge þæt ece lif habbon.
 80. <foreign>ITEM ALIA</foreign>.
 81. Nu we spræcon be cynegum we willað þysne cwyde
gelencgan, and be sumum cynincge eow cyðan git, Abgarus wæs geciged, sum
gesælig cynincg on Syrian lande.
 84. And se læg beddryda on ðam timan þe se hælend on
þysum life wæs.
 86. He hæfde geaxod be ðæs hælendes wundrum, and sende
ða ardlice þis ærendgewrit him to, Abgarus gret eadmodlice þone godan
Hælend þe becom to mannum mid iudeiscum folce.
 90. Ic hæbbe gehyred be ðe, hu ðu gehælst ða untruman,
blinde and healte, and bedrydan aræst; hreoflige þu geclænsast, and
þa unclænan gastas afligst of wodum mannum, and awrecst ða deadan.
 94. Nu cwæð ic on minum mode, þæt ðu eart ælmihtig
God, oððe Godes sunu, ðe sylf come to mannum, þæt ðu ðas wundra
wyrce, and ic wolde ðe biddan þæt ðu gemedemige þe sylfne, þæt
þu siðige to me and mine untrumnysse gehæle, for ðan þe ic eom yfele
gehæfd.
 98. Me is eac gesæd þæt ða iudeiscan syrwiað, and
runiað him betwynan hu hi þe berædan magon, and ic hæbbe ane burh
þe unc bam genihtsumað.
 102. Þa awrat se hælend him sylf þis gewrit, and asende
ðam cynincge ðus cwæðende him to, <foreign>Beatus es qui credidisti in me, cum
ipse me non uideris</foreign>; þæt is on engliscum gereorde, Eadig eart ðu,
Abgar, þu þe gelyfdest on me, þonne ðu me ne gesawe.
 115. Hit is awriten be me on witegungbocum, þæt ða þe me
geseoð hi ne gelyfað on me, and þa þe me ne geseoð, hi gelyfað and
libbað.
 118. Be þam þe ðu awrite to me þæt ic come to þe, ic
sceal ærest afyllan þa þincg þe ic fore asend eom and ic sceal beon
eft genumen to þam ylcan ðe me asende.
 121. And ic asende to ðe, syððan ic genumen beo, ænne
minra leorningcnihta, þe gelacniað þine untrumnysse, and þe lif
gegearcað, and þam þe gelyfað mid ðe.
 124. Þis gewrit com þa to þam cyninge sona, and se Hælend
foresceawode syððan he to heofonum astah, þæt he sende þam cyninge
swa swa he ær gecwæð, ænne of ðam hundseofontigum þe he geceas
to bodigenne, se wæs Tatheus gehaten, þæt he gehælde ðone
cynincg.
 129. He com ða þurh Godes sande to þære foresædan
byrig, and gehælde þone untrumne on þæs Hælendes mihte, swa
þæt ða ceastergewaran swyðe þæs wundrodon.
 132. Þa gemunde se cyning hwæt Crist him ær behet, and het
him to gefeccan þone foresædan Tatheum, se wæs eac gehaten oþrum
naman Iudas.
 135. And mid ðam he ineode, þa aras se cyning and feoll to his
fotum ætforan his ðegnum, forðan þe he geseah sume scinende
beorhtnysse on þæs Iudan andwlite þurh Godes onwrigennysse, and
cwæð þæt he wære soðlice Cristes discipulus him to hæle
asend, swa swa he sylf behet.
 141. Þa andwyrde se Tatheus ðam arwurðan cyninge þus,
Forðan ðe þu rihtlice gelyfdest on þone ðe me asende, forðam ic eom
asend to þe, þæt ðu gesund beo; and gif ðu on his geleafan
þurhwunast, he wile ðe getiðian þinre heortan gewilnunga toeacan
þinre hæle.
 146. Abgarus him andwyrde anrædlice and cwæð, To þam
swyðe ic gelyfe on þone lyfigendan Hælend, þæt ic wolde ofslean gif
hit swa mihte beon þa ðe hine gefæstnodon on rodehencgene.
 150. Þa cwæð Tatheus him to, Crist ure hælend wolde his
fæder willan gefyllan, and eft faran to him.
 152. Abgarus cwæð him eft to, Ic wat eall be þam, and ic on
hine gelyfe, and on his halgan fæder.
 154. Tatheus cwæð þa gyt to ðam wanhalan cyninge, forþi
ic sette mine hand on ðæs hælendes naman ofer ðe untrumne, and he swa
dyde; and se cyning wearð gehæled sona swa he hine hrepode fram eallum his
untrumnyssum, þe he ær on þrowode.
 159. Abgarus þa wundrode þæt he wearð gehæled butan
læcewyrtum, þurh ðæs hælendes word, swa swa he him ær behet
þurh his ærendgewrit.
 162. Tatheus eac siððan sumne mann gehælde fram þam
micclan fotadle, and fela oðre menn on þære byrig gehælde, and bodode
him geleafan.
 165. Ða cwæð Abgarus him to, On Cristes mihte þu wyrcst
þas micclan wundra, and we ealle ðæs wundriað.
 167. Sege me, ic þe bidde, soð be ðam Hælende, hu he to
mannum come, and of middanearde ferde.
 169. Tatheus andwyrde Abgare and cwæð, Ic eom asend to
bodigenne hat þine burhware cuman ealle tosomne on ærnemergen, þæt ic
him eallum cyðe Cristes tocyme, and be his wundrum þe he worhte on life.
 174. Þa het se cynincg cuman his ceastergewaran, and Tatheus him
bodade bealdlice be Criste, and him eallum sæde þone soðan geleafan, and
mancynnes alysednysse þurh ðone mildan Hælend, þæt he wolde hine
sylfne syllan to deaðe, and to helle gecuman to gehelpene Adames, and eac his
gecorenra of Adames cynne, and hu he syþþan astah to his soðfæstan
fæder, and cymð eft to demenne ælcum be his dædum.
 183. Æfter ðyssere bodunge bead se cyning þam bydele goldes
and seolfres godne dæl to lace, ac he nolde niman nan ðingc to medes his
wunderlicre mihte oððe his mærlican bodunge; and sæde ðam cyninge,
We forsawon ure æhta and forleton ure agen, hwi sceole we oþres mannes
niman?
 189. Þis wæs þus geworden, and þær wunode a syððan
se soða geleafa on þære landleode, þam Hælende to lofe, þe
leofað a on ecnysse; AMEN.

END_TEXT
START_TEXT

ÆLS (Maccabees)
B1.3.25.
The Maccabees: Skeat 1881-1900, II, 66-124.



 1. <foreign>KAL AUGUSTVS; PASSIO SANCTORVM MACHABEORUM</foreign>.
 1. ÆFTER ÐAM ÐE ALEXANDER SE EGEFULLA CYNING todælde his
rice his dyrlingum gehwilcum on his forðsiðe, and hi fengon to rice gehwylc
on his healfe, þa weoxon fela yfelu wide geond eorðan for ðæra cyninga
gewinne.
 6. An ðæra cyninga wæs heora eallra forcuðost, arleas and
uppahafen, Antiochus gehaten, se feaht on ægypta lande and afligde ðone
cynincg, and ferde syððan to Hierusalem mid mycelre fyrde, and bereafode
Godes templ goldes and seolfres, and fela goldhordas forð mid him gelæhte,
and ða halgan maðmfatu and þæt mære weofod, and ofsloh þæs
folces fela on ðære byrig, and modelice spræc, on his mihta
truwigende.
 15. Eft æfter sumum fyrste asende se cyning on ærendgewritum
þæt ealle menn gebugon to his hæðenscipe and to his gesetnyssum; and
asende to Hierusalem iudeiscre byrig on þære wæs ða gewurðod se
eallwealdende God æfter ðære ealdan æ, þe hi ana þa heoldon, and
het hi gebugan fram Gode and fram his biggengum, and arærde þæt
deofolgild uppon Godes weofode, and het hi ealle offrian to ðære
anlicnysse, and ælcne acwellan þe wiðcwæde his hæsum.
 25. Wearð þa mycel angsumnyss on eallum þam folce þe on God
gelyfdon, for ðam gramlicum dædum; and manega gebugon to ðam manfullan
hæðengilde, and eac fela wiðcwædon þæs cyninges hæsum, and
woldon heora lif forlætan ærþan ðe heora geleafan, and noldon hi
fylan mid þam fulan hæðenscype, ne Godes æ tobrecan þe hi on bocum
ræddon.
 31. Hwæt þa wearð gelæht sum geleafful bocere, harwencge
and eald, se hatte Eleazarus, and hi bestungon him on muþ, mid mycelre
ðreatunge, þone fulan mete þe Moyses forbead Godes folce to þicgenne,
for þære gastlican getacnunge.
 37. We moton nu secgan swutellicor be ðysum, hwylce mettas
wæron mannum forbodene on ðære ealdan æ, þe mann ett nu
swaðeah.
 40. Moyses forbead for mycelre getacnunge on ðære ealdan æ,
æfter Godes dihte, þa nytenu to etanne þam ealdan folce þe heora cudu
ne ceowað and het ða unclæne, and þa þe synd gehofode on horses
gelicnysse untoclofenum clawum wæron unclæne eac.
 46. Þa clænan nytenu þe heora cudu ceowað getacniað þa
men þe on heora mode smeagað embe Godes willan, syððan hi his word
gehyrað of lareowa muðum swylce hi heora mete ceowan.
 50. And ða synd unclæne þe heora cudu ne ceowað, forðan
þe hi getacniað þa ðe tela nellað, ne nellað leornian hwæt Gode
leof sy, ne on heora mode wealcan þæs Hælendes beboda, and syndon
forðy unclæne swa swa ða forcuðan nytenu.
 55. Þa nytenu synd clæne þe tocleofað heora clawa and
heora cudu ceowað; hi getacniað þa geleaffullan on Godes gelaðunge,
þe mid geleafan underfoð þa ealdan gecyðnysse and Cristes gesetnysse,
þæt is seo ealde æ, and seo niwe gecyðnyss, and ceowað Godes beboda
symle mid smeagunge.
 61. Þa nytenu wæron unclæne gecwedene on þære æ,
þe ne tocleofað heora clawa þeah ðe hi heora cudu ceowan, oððe gif
hi tocleofað heora clawa and ceowan nellað, for ðære getacnunge þe
ða towerd wæs, þæt getacnað þæt we tocleofan ure clawa on
þam twam gecyðnyssum, þæt is, on ðære ealdan æ and on
ðære niwan, gecyðnysse, þæt is æ and godspel; and þæt we on
mode smeagan þæs ælmihtigan hæse, and se ðe aþor forlæt, se
leofað unclæne.
 69. Swa swa ða iudeiscan þe urne Drihten forseoð, and his
godspel bodunge to bysmre habbað syndon unclæne, and Criste andsæte,
þeah ðe hi moyses æ on heora muðe wealcon, and nellað understandan
butan þæt steaflice andgit.
 74. Fela wæron forbodene Godes folce on ðære ealdan æ,
þe nu syndon clæne æfter Cristes tocyme, siððan Paulus cwæð to
þam Cristenum ðus, <foreign>Omnia munda mundis</foreign>; þæt is on englisc, Ealle
ðincg syndon clæne þam clænum mannum; þam ungeleaffullan and
unclænum nis nan þincg clæne.
 79. Hara wæs ða unclæne forðan ðe he nis cliferfete.
 80. And swin wæs ða unclæne forðan þe hit ne ceow his
cudu.
 81. Sume wæron þa fule þe nu synd eac fule, ac hit biþ to
langsum eall her to logigenne be ðam clænum nytenum oððe be þam
unclænum on ðære ealdan æ, þe mann ett nu swaðeah.
 85. Þa wolde Eleazarus werlice sweltan ærðan þe he godes
æ forgegan wolde, and nolde forswelgan ðas spices snæd þe hi him on
muð bestungon, forðan þe Moyses forbead swyn to etenne swa swa we ær
sædon.
 90. Þa bædon ða cwelleras, for heora eald cyððe,
þæt hi moston him beran unforboden flæsc, and dyde swilce he æte of
ðam offrungspice, and swa mid ðære hiwunge him sylfum geburge.
 94. Ða cwæð Eleazarus, Ic eom eald to hiwigenne, and wenað
þa geongan þæt ic wille forgægan Godes gesetnysse for ðisum
sceortan life, and bið þonne min hiwung him to forwyrde, and ic sylf beo
andsæte þurh swylce gebysnunge.
 99. Ðeah ðe ic beo ahred fram manna reðnysse, ic ne mæg
þam almihtigan ahwar ætberstan, on life oþþe on deaðe; ac ic læte
bysne þam iungum cnihtum gif ic cenlice swelte arwurðum deaðe for
ðære halgan æ.
 104. Þa wurdon ða cwelleras, þe him cuðlice tospræcon,
swyðe geyrsode for ðære andsware, and tugon hine to þam witum þæt
he wurde acweald, and he ða mid geleafan his lif geendode.
 108. Þær wurdon eac gelæhte and gelædde to ðam
cynincge seofon gebroðra swyðe gelyfede; and heora modor samod, and hi man
mid swingle ðreade, þæt hi etan sceoldon, ongean Godes æ, spicc.
 112. Þa cwæð se yldesta, hwæt axast ðu æt us?
 113. We synd gearwe to sweltenne swyðor þonne to forgægenne
ures scyppendes drihtnes æ, þe he gesette þurh moysen.
 115. Þa yrsode se cynincg, and het forceorfan his tungan, and
hine behættian and his handa forceorfan, and eac befotian, and het feccan
ænne hwer and hine þæron seoðan oð þæt he sawlode ætforan
his gebroþrum, þæt hi abugan sceoldon.
 120. Hwæt þa six gebroþra hi sylfe þa tihton and seo modor
samod secgende him betwynan þæt hi sweltan woldon for godes gesetnyssum,
and hi cwædon þus, God sylf gefrefrað us swa swa Moyses geswutelode on
ðære fiftan bec, þæt is þæt God gefrefrað his ðeowan.
 125. Þa gebundon ða cwelleras þone oþerne broðor, and
hine behættedon hetelice, and axodon hwæðer he etan wolde arðan þe
he behamelod wurde.
 128. He cwæð þæt he nolde, and he ða gelice witu swa
swa his yldra broðor ardlice underfeng, and cwæð to ðam cyninge þe
hi acwellan het, ðu, forscyldegodesta cynincg, ofslihst us and amyrst, ac se
ælmihtiga cyning us eft arærð to þam ecan life, nu we for his æ
sweltað.
 134. Hi bundon ðone þryddan and mid bysmore hetan his tungan
forðræcan.
 135. And he hraðe swa dyde and his handa him ræhte and mid
anrædnysse cwæð, ðas lima ic hæfde þurh ðone heofonlican
cynincg, ac ic hi nu forseo for his gesetnysse, forþan þe ic hopie to him,
þæt ic hi eft underfo æt him.
 140. And se cynincg wundrode, and þa þe mid him wæron,
ðæs cnihtes anrædnysse, þæt he ða cwylmincge forseah.
 142. Æfter ðyses forðsiðe, hi gefengon ðone feorðan,
and eallswa getintregedon, ac he anrædlice cwæð, Selre us is to
sweltenne and soðlice anbidian þæs ecan æristes æt ðam
ælmihtigan Gode; ac ðe ne bið nan ærist to ðam ecan life.
 147. Se ða geendode mid anrædum geleafan, and hi gefengon to
dreccenne þone fiftan broðor.
 149. He beseah ða to ðam cynincge and cwæð him þus to,
Nu ðu mihte hæfst betwux mannum sume hwile, þu dest swa swa ðu wylt,
ac ne wen ðu swaðeah þæt se God us forlæte þe we on gelyfað.
 153. Þu afindst his mihte ungefyrn on ðe sylfum, hu he þe
tintregað teartlice on witum.
 155. Se geendode ða, and hi ardlice gelæhton þone sixtan
broðor, and he sweltende cwæð, Ne dwela ðu on idel, þeah ðe
Drihten ðe geþafige þæt we for urum synnum to swylcere wæfersyne
synd, and ne wen ðu na be þe þæt þu ungewitnod beo, nu ðu winst
ongean God, and se gewat þa swa sona.
 161. Þa wundrode heora modor þæt hi swa wel ongunnon, and
heo mid bliþum mode hyre bearn æfre tihte, ælcne onsundron and sæde
heom eallum Ne fegde ic eowre lima, ne ic eow lif ne forgeaf, ac middaneardes
scyppend eow sealde gast and lif he eft eow forgifð þæt ece lif mid him
swa swa ge nu syllað eow sylfe for his æ.
 166. Hwæt ða Antiochus se arleasa cynincg behet þam anum
cnapan þe þær cucu wæs þa git mycele woruldæhta gif he wolde him
abugan and bæd eac ða modor þæt heo hire bearn tihte, þæt he
huru ana abuge þeah þe his gebroðra noldon.
 173. And seo modor behet him þæt heo wolde hine læran.
 174. Þa abeah seo modor to hire bearne and cwæð, Gemiltsa me
min sunu, ic ðe to men gebær; beseoh nu to heofonum, and besceawa þas
eorðan, and ealle ða gesceafta þæt him on synd nu, and understand be
ðam hu se ælmihtiga God hi ealle gesceop butan antimbre of nahte, and ne
forhta ðu ana for ðysum feondlican cwellere, ac underfoh þone deað swa
swa ðine gebroðra dydon, þæt ic ðe eft underfo on eadignysse mid
heom.
 183. Þa clypode se iungling to ðam cwellerum þus and
cwæð, Hwæs andbidige ge?
 184. Ne beo ic na gehyrsum þæs cyninges hæsum, ac Godes
bebodum þe he bebead þurh Moysen.
 187. And þu manfulla cyning, þinre modignysse scealt soðlice
on Godes dome susle ðrowian.
 189. Ic sylle min agen lif, and minne lichaman samod for Godes
gesetnyssum, swa swa mine six gebroðra; and ic clypige to Gode þæt he
urum cynne gemiltsige, and þæt he do mid witum þæt ðu wite þæt
he is ana God.
 193. Þa wearð se cynincg wælhreow þam cnihte ofer ealle
þa oðre þa he ær acwealde for ðære forsewennysse, and se
gesæliga cniht on þam teartum witum gewat þa of life mid fullum
geleafan, and seo geleaffulle modor wearð eac acweald ætforan þam
cyninge, æfter hire seofon sunum, gesæliglice for Gode.
 200. Þyssera martyra gemynd is on hlafmæssan dæg, swa wide
swa Godes þeowas Godes þenunge gymað.
 202. Manega halgan wæron under moyses æ, ac we nabbað heora
gemynd mid nanum mæssedæge butan þyssera gebroðra þe swa bealdlice
ðrowodon.
 204. <foreign>ITEM</foreign>.
 205. WE wyllað eac awritan uel asecgan hu þæt gewinn
geendode, and hu se ælmihtiga God þa arleasan afligde mid mycelre sceame,
swa swa us sægð seo racu.
 208. Mathathias wæs gehaten sum heah Godes þægn, se
hæfde fif suna ful cene mid him.
 210. An hatte iohannes, oðer Symon, ðridda Iudas, feorða
Eleazarus, fifta Ionathas, binnan Hierusalem, þas bemændan sarlice mid
swyðlicre heofunge, þæt hi swylce yrmðe gesawon on heora life, and
noldon abugan to ðam bysmorfullan hæðenscipe.
 216. Þa asende se cynincg to ðam foresædan ðegene, and het
hi ealle bugan to his blindum godum, and him lac offrian and forlætan Godes
æ.
 219. Ac Mathathias nolde þam manfullan gehyran, ne Godes æ
forgægan for his gramlican ðreate.
 221. Efne þa eode on heora eallra gesihðe an Iudeisc mann to
þam deofolgilde, and geoffrode his lac swa swa Antiochus het.
 224. Hwæt ða Mathathias on mode wearð geangsumod, and
ræsde to ðam were þe ðær wolde offrian, and ofsloh hine sona, and
siððan þone oþerne, þæs cynincges ðegn, þe hine ðærto
neadode, and towearp þæt deofolgild, and wearð him awege.
 229. Clypode þa hlude, ælc þe geleafan hæbbe, and Godes
æ recce, gange him to me.
 231. He fleah ða to westene, and fela manna mid him mid
anrædum mode, and ða manfullan forsawon.
 233. Þa asende se cynincg him sona æfter mycele meniu to ðam
widgillum muntum, þær hi flocmælum ferdon mid heora hiwum.
 236. Þa wearð þær ofslagen sum dæl þæs folces þe
on fyrlene wæs fram Mathathian, forðan þe hi noldon feohton on þam
freolsdæge, ac leton hi ofslean on unscæððignysse.
 240. Þæt werod weox ða swyðe þe wæs mid Mathathian,
and hi anrædlice fuhton, and afligdon ða hæðenan mid mycelre
strængðe, þe modegodon ongean God.
 243. Mathathias þa ferde mid his maga fultume and ehte þæra
hæþenra, and mid ealle adræfde, and Godes æ arærde, and him eac
God fylste.
 246. He ealdode þa, and his ende genealæhte, and lærde his
suna mid geleafan and cwæð, Onginnað nu þegenlice, nu eow þearf
mycel is, and syllað eower agen lif for ðære soðfæstan æ, and
for ura fædera cyðnysse; hit cymð eow to wuldre.
 251. Beoð gemyndige nu, mine bearn, hu se mæra Abraham on
mycelre costnunge Gode wæs getrywe, and him com þæt to rihtwysnysse.
 254. Eallswa Ioseph, and Hiesus Naue, Dauid and Danihel, and ealle
ða þe on God truwodon, wurdon æfre getrymde, for heora trywðe wið
hine.
 257. Beoð nu gehyrte, and gehihtað on God, and healdað mid
ðegenscipe ða halgan Godes æ, forðan þe ge beoð wuldorfulle on
hire.
 260. Ne forhtige ge ic bidde for ðæs fyrnfullan þreatum,
forðan þe his wuldor is wyrms and meox; nu todæg he modegað, and
tomergen he ne bið, he awent to eorðan, and his geðoht forwyrð.
 264. Eower broðor Symon is snotor and rædfæst, he bið eow
for fæder; folgiað his rædum.
 266. Iudas Machabeus is mihtig and strang; beo he eower ealdor on
ælcum gefeohte, and gaderiað eow to þa þe Godes æ lufiað, and
wrecað eower folc on ðam fulum hæðenum, and healdað Godes æ on
godum biggencgum.
 271. He bletsode ða his suna, and swa gewat of life, and his lic
wæs bebyriged on his agenre byrig, and Israhel hine beweop on þa ealdan
wisan.
 274. Hwæt ða Iudas Machabeus mihtiglice aras on his fæder
stede, and wiðstod his feondum, and his feower gebroðra him fylston
anrædlice and ealle ða þe wæron wunigende mid his fæder, and
fuhton ða mid blisse, and afligdon þa hæþenan.
 279. Iudas ða hine gescrydde mid his scinendan byrnan, swa swa
ormæte ent, and hine ealne gewæpnode, and his fyrde bewerode wið fynd
mid his swurde.
 282. He wearð þa leon gelic on his gewinnum and dædum, and
todræfde þa arleasan, and his eðel gerymde.
 284. His fynd þa flugon afyrhte for him, and ealle ða
yfelwyrcendan wurdon gedræfde.
 286. And seo hæl wearð gesped on Iudan handum ða, and he
geblissode his cynn, þe wæs gecweden Iacob, and his hlisa þa asprang to
þam ytemestan landum.
 289. Ða gegaderode Appollonius, sum gramlic heretoga, of Samarian
byrig swyðlice fyrde, and of manegum ðeodum menn to gefeohte togeanes
Israel and Iudan mægðe.
 293. Ac Iudas him com to, and acwealde hine sona, and fela his
folces, and ða oðre ætflugon.
 295. Iudas ða gelæhte þæs Appollonies swurd, þæt
wæs mærlic wæpn, and he wann mid þam on ælcum gefeohte on eallum
his life.
 298. Eft ða wæs sum heretoga gehaten Seron on Syrian lande, se
cwæð to his leode, Ic wille wyrcan me naman and oferwinnan Iudan, and þa
ðe him mid synd, þe forsawon ðone cyning.
 302. He gesamnode þa his fyrde, and ferde mid prasse to Iudea
lande, and fela leoda mid him.
 304. Iudas þa him com to, and his geferan cwædon, Hu mage we
þus feawa feohtan ongean ðas meniu, nu we synd gewæhte mid gewinne and
meteleaste?
 307. Iudas him andwyrde anrædlice and cwæð, Nis nan
earfoðnyss ðam ælmihtigan Gode on feawum mannum oððe on micclum
werode to helpenne on gefeohte, and healdan þa ðe he wile, forðan þe se
sige bið symle of heofonum.
 312. Ðas cumað to us swylce hi cenran syndon ðonne we, and
willað us fordon and awestan ure land; we soðlice feohtað for us sylfe
wið hi, and for Godes æ, and God hi eac fordeð ætforan ure gesihðe,
ne forhtige ge nates hwon.
 317. Æfter ðyssere spræce hi eodon togædere, and Iudas
ða afligde þone foresædan Seron and his here samod mid swyðlicre
bylde.
 320. And þær wurdon ofslagene eahta hund wera, and ða oðre
ætflugon to Philistea lande.
 322. Iudan ege ða asprang wide geond land, and his gebroðra oga
ofer ealle ða hæðenan; and ealle þeoda spræcon hu ðegenlice hi
fuhton.
 325. Iudea land wæs ða lange butan cyninge on eallum þysum
gewinnum, ac hi werode Iudas, and eft his gebroðra æfter his geendunge.
 328. Hwæt ða wearð gecydd þam cyninge Antioche embe Iudan
sige, and he geswearc ða on mode, and sende ða his here mid anum
heahþegne Lisias gehaten on Iudea lande.
 332. On ðære fyrde wæron feowertig þusenda, and seofon
þusenda swyðe gewæpnode; and comon ða mid þrymme to Iudeiscum
cynne.
 335. Iudas þa gehyrte his geferan mid wordum, and fæston
ænne dæg fultumes biddende æt þam ælmihtigan Gode, þæt he hi
gemundian sceolde, and his halige templ healdan wið þa hæðenan.
 339. Hi ferdon ða gehyrte to þam gefeohte werd, and Iudas eft
ða spræc to eallum his geferum, Beoð ymbgyrde stranglice to þysum
stiðan gewinne, forðan þe us is selre þæt we sweltan on gefeohte,
þonne þas yrmðe geseon on urum cynne ðus, and on urum haligdome; ac swa
swa se heofonlica God wylle don be us, gewurðe hit swa.
 346. Beoð gemyndige hu mihtiglice he ahredde ure fæderas iu
wið Pharao þone kyning on ðære readan sæ on þære ðe he
besanc to grunde.
 349. Uton clypian to heofonum þæt God ure helpe, and tobryte
þisne here, þæt þa hæðenan tocnawon þæt nis nan oðer God
þe Israhel alyse.
 352. Machabeus þa genealæhte mid lytlum werode, þæt
wæron ðreo þusend þe him ða gelæstan wolde.
 354. Hi bleowan þa heora byman and bealdlice fuhton, oð
þæt þa hæðenan flugon to fyrlenum landum, and Iudas hi todræfde
swa swa deor to wuda.
 357. Þær wurdon ofslagene sume þreo þusend, and Iudas þa
funde þa ða he fram fyrde gecyrde gold and seolfor, godeweb and purpuran,
and fela oðre herereaf on þam fyrdwicum; and hi þancodon ða Gode eallre
his godnysse.
 362. Eft on ðam oþrum geare geanlæhte Lisias fif and sixtig
þusenda fyrdendra þegena, and wolde oferfeohtan þæt Iudeisce folc.
 365. Iudas ða Machabeus micclum on God truwode, and ferde him
togeanes mid þam folce þe he hæfde, þæt wæron twelf þusend
wigendra manna.
 368. And Iudas hine gebæd þa and bletsode his scyppend,
gebletsod eart ðu, ælmihtig Israhela hælend, þu ðe tobryttest iu
þone breman here on Dauides handum, tobryt nu ðas hæðenan on þines
folces handum, and mid fyrhte geegsa; alege hi mid swurdum ðe lufigendra
þæt ealle þe herian, þe gehyrað þinne naman.
 375. Hi slogon þa togædere unslawe mid wæpnum, and þær
feollon ða hæþenan fif ðusend ofslagene, and Lisias fleah mid
þære fyrdlafe.
 378. Þa cwæð Iudas to his geferum þæt he ða fylðe
wolde adon of þam Godes temple, þe se gramlica Antiochus þær aræran
het on hæðene wisan, and hi ferdon ða to, and þa fylðe adydon ut of
ðam Godes huse, and Godes lof arærdon æfter Moyses æ, mid mycelre
blysse, and offrodon Gode heora lac mid geleafan and sange.
 385. Iudas ða hine bewende and wan wið ða hæðenan,
forðan ðe hi woldon awestan þa Iudeiscan; ac Iudas hi oferfeaht and
aflymde hi æfre, and heora burga forbernde and hi to bysmore tawode.
 389. Efne ða on sumum dæge, sende man to Iudan ærendgewritu
fram Israhela ðeode, and cyddon þæt þa hæþenan hæfdon hi
besetene, and ofslagen hæfdon sum þusend manna.
 393. Eac on oðre healfe him comon ærendracan to, of
Galileiscum lande, heora lifes orwene, and cyddon þæt ða hæðenan
him comon to gehwanon, and woldon hi fordon and adilegian heora eard.
 397. Iudas ða befran his geferan rædes, and cwæð to
Simone, his gesceadwisan breþer, Geceos ðe nu fultum and far to Galilea,
and gehelp ðinum magum ðe ða manfullan besittað.
 401. Ic and Ionathas, min gingra broðor, farað to Galaað to
afligenne þa hæðenan.
 403. He gesette ða heafodmenn to gehealdenne þæt folc, and
bead þæt hi ne ferdon to nanum gefeohte ongean ða hæðenan oð
þæt he ham come.
 406. Simon ða genam þreo ðusend mid him, and Iudas and
Ionathas eahta þusenda, and Symon feaht gelome, and aflymde ða
hæðenan, and his magas ahredde wið heora reðnysse, and to lande
gebrohte mid mycelre blisse.
 411. Iudas eac ferde ofer Iordanen ða ea, geond þæt widgille
wæsten, and gewylde ða hæðenan.
 413. He com þa to anre byrig Bosor gehaten, on ðære wæron
ða hæðenan þe hyndon his magas.
 415. Þa he ealle ofsloh mid swurdes ecge, and ontende ða burh
and tencgde him forð syððan.
 417. Efne ðæs on mergen him com swa mycel mennisc to þæt
nan mann ne mihte ða meniu geriman, and begunnon to feohtenne fæstlice mid
cræfte, and nyston þæt Machabeus mid þam mannum wæs.
 421. Þa ða Iudas gehyrde þæra hæðenra gehlyd, and
þæs feohtes hream, þa ferde he him hindan to mid ðrym scyldtruman, and
sloh ða hæðenan oð þæt hi oncneowon þæt se cena Iudas him
wiðfeohtende wæs, and wendon ða to horsum; wiston þæt hi ne mihton
Machabeo wiðstandan.
 427. On þam gefeohte wurdon eahta ðusend wera ofslagene
þæs hæðenan folces, and ða oþre ætflugon.
 429. Iudas ða ferde feohtende wið þa hæðenan, and heora
burga forbærnde, and hi bysmorlice ofsloh.
 431. Þa com Timotheus sum cene heretoga mid ormætre fyrde, and
gesæt æt anum forda.
 433. Ac Iudas him com to caflice mid wæpnum, and oferferdon
ðone ford, and fuhton wið þa hæðenan swa swa his gewuna wæs, oð
þæt hi wendon him fram and heora wæpna awurpon, and gewendon to anre
byrig; ac Iudas hi forbærnde and þa burh samod.
 438. He genam ða his magas of ðam manfullan, mid wifum and mid
cildrum, and gewendon him ham.
 440. Þa wæs þær an mycel burh on heora wege middan, and
næs nanes mannes fær on naþre healfe þære byrig buton ðurh
þæt port, and hi bædon ða georne þæt hi mid friðe moston faran
þurh ða burh þe hi forbugan ne mihton, ac ða burhware noldon þæs
færes him getyðian, ac betyndon þa gatu mid micclum weorcstanum, and
truwodon to þam wealle.
 447. Þa ne mihte Iudas meteleas þær abidan, ac het abrecan
þone weall þeah þe he brad wære.
 449. Eodon ða ealle inn, and ofslogon ealle ða hæðenan,
and awestan ða burh, and wendon him hamwerd oþ þæt hi comon ansunde
to lande, and geoffrodon heora lac þam lifigendan Gode, þancigende his
gescyldnysse þæt hi ealle gesunde comon eft to heora earde, of swa micelre
frecednysse.
 455. Ac heora geferan æt ham fuhton unwærlice wið þa
hæðenan leoda ofer Iudan leafe þa hwile ðe he ute wæs, and wurdon
ða ofslagene wel fela manna, ða ða hi fuhton buton wisdome.
 459. Seo æftre boc us sægð þæt hi on sumne sæl
fuhton, þa wurdon hi sume beswicene mid gitsunge, swa þæt hi feoh naman,
and fracodlice behyddan on heora bosmum, of ðam deofollicum biggencgum,
ongean Godes æ, and hi ealle ðær feollon þe þæt feoh behyddon on
ðam gefeohte ofslagene; and heora geferan fundon þæt feoh on heora
bosmum, and cwædon þæt God sylf geswutelode heora unriht, and heredon
Godes dom þe heora digle geopenode.
 468. Iudas gegaderode ða godne dæl feos, þæt wæron
twelf þusend scyllinga eall hwites seolfres, and sende to Hierusalem for
heora synnum to offrigenne heora sawle to alysednysse þe ðær ofslagene
wæron, æwfæstlice understandende be ure ealra æriste; buton he
gelyfde þæt hi æfter langum fyrste of deaðe arisan sceoldon þe
ðær ofslagene wæron, elles he offrode on idel his lac.
 476. Ac he soðlice besceawode, þæt ða ðe mid soðre
arfæstnysse on deaþe geendiað, þæt hi mid Drihtne habbað þa
selestan gife on þam soðan life.
 479. Hit is halig geðoht, and halwende to gebiddenne for ðam
forðfarendum þæt hi fram synnum beon alysede.
 481. Hit sægð on þære æftran bec Machabeorum þus,
þæt Timotheus ðe ær fleah æt ðam forda fram Iudan, þæt he
eft gegaderode oþerne here him to, and wolde mid wæpnum gewyldan þa
Iudeiscan, and com ða mid fyrde to gefeohte gearu; and Machabeus se cena
clypode to Gode, and his geferan eac swa fultumes biddende.
 488. Eodon þa of ðære byrig gebylde þurh God, and hi
fengon togadere fæstlice mid wæpnum.
 490. Hwæt ða færlice comon fif englas of heofonum, ridende
on horsum mid gyldenum gerædum, and twægen þæra engla on twa healfe
Iudan feohtende wæron, and hine eac bewerodon; and hi ealle fif fuhton mid
Iudan sceotiende heora flan and fyrene ligettas on ða hæðenan leoda,
oð þæt hi licgende swulton, twentig þusend manna and six hundred
ofslagene.
 498. Timotheus þa fleah mid fyrhte fornumen into anre byrig, and
him æfter ferde Iudas mid fultume, and fuhton wiðutan oð þæt hi hi
oferwunnon and gewyldon þa burh, and Timotheum acwealdon þær ðær he
becropen wæs, and his broðor samod, mid swurdes ecge.
 504. Æfter þysum dædum hi þancodon Drihtne mid lofsangum
and andetnyssum eallra þæra mærða þe he ðam Iudeiscum gedyde
foroft, and him sige forgeaf, and siðe don ða ham.
 508. Gif hwa nu wundrige hu hit gewurþan mihte þæt englas
sceoldon ridan on gerædedum horsum, þonne wite he to soþan þæt us
secgað gehwær ða halgan Godes bec, þe ne magon beon lease, þæt
englas oft comon cuðlice to mannum swilce on horse ridende, swa swa we her
rehton.
 514. Þa Iudeiscan wæron ða dyreste Gode on ðære ealdan
æ, forðan þe hi ana wurðodon þone ælmihtigan God mid biggencgum
symle, oþ þæt Crist, Godes sunu, sylf wearð acenned of menniscum
gecynde of þam Iudeiscum cynne, of Marian þam mædene butan menniscum
fæder.
 520. Þa noldon hi sume gelyfan þæt he soð God wære, ac
syrwdon embe his lif, swa swa he sylf geðafode.
 522. Wæron swaþeah manega of þam cynne gode, ge on ðære
ealdan æ, ge eac on þære niwan, heahfæderas and witegan and halige
apostolas, and fela ðusenda þe folgiað Criste, þeah þe hi sume wunian
wiðerwerde oþ þis.
 527. Hi sceolon swaðeah ealle on ende gelyfan, ac ðær
losiað to fela on þam fyrste betwux, for heora heardheortnysse wið þone
heofonlican Hælend.
 530. Betwux þysum ferde se foresæda Antiochus to Persiscre
þeode mid micclum þrymme, wolde þær oferwinnan sume welige burh; ac he
wearð þanon afliged and fracodlice ætbærst, and mid micelre
angsumnysse of þam earde gewende to Babilonian werd, and him wearð þa
gecydd hu Iudas oferfeaht his fynd mid wæpnum, and hu he geclænsod
hæfde þæt halige Godes templ fram eallum þam fylðum þe he
fyrnlice þær arærde, wearð þa geangsumod and eac geuntrumod
forðam þe him God gram wæs, and he grimetode egeslice, secgende and
seðende þæt him swa gelumpen wæs, forðan ðe he Godes templ tawode
to bysmore, and ða geleaffullan wolde of heora lande adylegian.
 544. Him weollon þa wurmas of ðam gewitnodan lichaman, and he
stanc swa fule þæt man hine ferian ne mihte, and he ða yfele and
earmlice geendode on ælfremedom earde to þam ecan witum; and his sunu
Eupator æfter him rixode.
 549. Se wearð eac ongebroht þæt he ofslean wolde þa
geleaffullan Iudei, þe gelyfdon ða on God.
 551. Hi gelyfdon þa on þa ealdan wisan, on þone ælmihtigan
God, þeah ðe hi sume wiðsocon siðþan þone Hælend, and eac swa
ofslogon swa swa he sylf wolde.
 554. Hwæt ða Eupator, Antioches sunu, gegaderode his fyrde
fyrran and nean, and sende hundteontig þusenda gangendra manna, and twentig
þusenda gehorsedra manna, and þrittig ylpas ealle getemode, and to wige
gewenode mid wundorlicum cræfte.
 560. Fif hund gehorsedra manna ferdon mid ælcum ylpe, and on
ælcum ylpe wæs an wighus getimbrod, and on ælcum wighuse wæron
þrittig manna feohtende mid cræfte, and mid gecneordnysse farende.
 564. Sumum menn wile þincan syllic þis to gehyrenne, forþan
þe ylpas ne comon næfre on Engla lande.
 566. Ylp is ormæte nyten mare þonne sum hus, eall mid banum
befangen binnan þam felle butan æt ðam nauelan, and he næfre ne
lið.
 569. Feower and twentig monða gæð seo modor mid folan, and
þreo hund geara hi libbað gif hi alefede ne beoð, and hi man mæg
wenian wundorlice to gefeohte.
 572. Hwæl is ealra fixa mæst, and ylp is eallra nytena
mæst, ac swaþeah mannes gescead hi mæg gewyldan.
 574. Þa hæðenan ða ferdon to ðam gefeohte swyðe, and
mid morberium gebyldon þa ylpas, forðan þe morberian him is metta
leofost.
 577. Þær wæs swyðe egeslic here þæra hæðenra
manna, ac swaðeah Iudas heom eode to mid wige, and ofsloh þær sona six
hund wera.
 580. And an his geferena, Eleazarus hatte, arn to anum ylpe þe
ðær enlicost wæs, wende þæt se cyning wære on ðam wighuse
ðe he bær.
 583. He arn mid atogenum swurde betwux þam eorode middan, and
sloh æfre on twa healfa þæt hi sweltende feollon oð þæt he to
þam ylpe com, and eode him on under, stang ða hine æt ðam nauelan
þæt hi lagon ðær begen, heora egðer oðres slaga, and Iudas
siððan gewende into Hierusalem mid ealre his fyrde, and weredon hi cenlice
wið þone onwinnendan here, oð þæt se cynincg feng to friðe wið
hi be his witena ræde; ac he hit hraðe tobræc.
 592. He cyrde ða hamwerd mid his herelafe, and hine ofsloh sona
sum sigefæst þegen, Demetrius gehaten, and hæfde his rice on Antiochian
byrig, and þær abutan gehwær.
 596. Hwæt þa Alchimus se arleasa sacerd wrehte mid leasungum
his leode to þam cyninge; and se cyning Demetrius þam manfullan gelyfde,
and geswencte ða iudeiscan, oð þæt he sende him to Nicanor his
ealdorman þæt he hi ealle fordyde.
 601. Nicanor þa ferde mid fyrde to Hierusalem, and sende to Iudan
mid swicdome and cwæð, Ne com ic for nanum gefeohte ac for freondscipe to
eow, and cyste ða Iudan, and his cempan wæron gearwe to genimenne Iudan on
bendum.
 606. Iudas þa undergeat heora wælhreowan swicdom, and wende
him fram sona, and nolde hine geseon.
 608. Nicanor þa oncneow þæt his facn cuð wæs, began
ða to feohtenne færlice wið Iudan, oð þæt þær feollon of his
fyrde fif ðusend manna, and þa oðre ætflugon, afyrhte for Iudan.
 612. Nicanor þa sceawode Salomones templ, and swor þurh his
godas þæt he þæt Godes hus wolde mid fyre forbærnan butan him man
betæhte Iudan gebundene to bismorlicum deaðe; wende him swa awæg
wodlice geyrsod.
 617. Hwæt ða sacerdas ða mid swyðlicre heofunge bædon
þone ælmihtigan God, þæt he his agen hus gescylde wið þone
arleasan, and hine ardlice fordyde.
 620. Nicanor þa eft genam oðre fyrde of Sirian, wolde his
gebeot mid weorcum gefremman; and Iudas him com to mid þrim ðusend cempum,
and gebæd hine to Gode gebigedum limum þus, Drihten, þu þe asendest
þinne scinende engel, þa ða Syrian kynincg sende þurh his heretogan on
ærendgewritum þe tallice word, and se engel ofsloh þa on anre nihte of
heom an hund þusend manna and hundeahtatig þusenda, tobryt nu swa ic bidde
þisne breman here ætforan urum gesihðum, þæt men magon geseon
þine mihte on heom.
 631. Hi fengon þa togædere fæstlice mid wæpnum, and
Nicanor æt fruman feoll þær ofslagen, and his here awearp heora
wæpna and flugon, ac iudas him folgode fæstlice mid wæpnum, and
bicnode gehwanon mid blawunge him fultum, oð þæt hi man gynde ongean eft
to Iudan, and hi ealle ofslogon þæt ðær an ne belaf.
 638. Namon þa heora wæpna and heora gewæda mid heom, and
Nicanores heafod and his swyðran hand, and setton þa to tacne for his
teonrædene, and þancodon þa Gode þearle mid wurðmynte.
 642. Wunodon ða on sibbe sume hwile æfter ðam, and Iudas
þa sende mid sibbe to Rome, gecorene ærendracan, wolde cuðlæcan
wið hi, forðan þe Romanisce witan wæron ða mihtige, and
rædfæste on weorcum, and oferwunnan heora fynd.
 647. Hit wearð gecydd syððan þam cynincge Demetrio þæt
Nicanor feol and eall his folc mid him; þa wolde he git sendan and ofslean
þa Iudeiscan, and funde ða Bachidem se wæs mid bealuwe afylled, and
Alchimum mid him, þone arleasan sacerd, and sende hi mid gefylce to Iudeiscum
folce.
 653. Hi comon ða færlice mid gefeohte to Iudan, and his
geferan eargodon, butan eahta hund mannum þe him mid fuhton wið þone
feondlican here.
 656. Þa cwædon his geferan þæt hi fleon woldon, forðan
þe heora werod wæs gewanod mid þam fleame, and woldon heom beorgan wið
þone breman here.
 659. Þa andwyrde Iudas, swa swa he eall cene wæs, Ne gewurðe
hit na on life, þæt we alecgan ure wuldor mid earhlicum fleame, ac uton
feohtan wið hi, and gif God swa foresceawað, we sweltað on mihte for urum
gebroðrum butan bysmorlicum fleame.
 664. Hi comon þa togædere, and begunnon to feohtenne on twam
gefylcum forð eallne ðone dæg, and Iudas þa beseah to þære
swyðran healfe þæt þa wæron strængran, and stop ðyder sona mid
ðam anrædystum mannum þe him mid fuhton, and todrifon þone ende, ac
him æfter eode þæt oðer gefylce mid gefeohte hindan; and feollon ða
on twa healfe on þam gefeohte manega and Iudas eac feoll, and þa oðre
ætflugon.
 673. Þa gelæhton his gebroðra his lic of ðam wæle, and
bebyrigdon on ðære byrig Modin to Mathathian his fæder, and ealle
folc hine beweop on ða ealdan wisan.
 676. Ne synd swaþeah awritene þæs ðe wyrdwriteras
sæcgaþ, ealle Iudan gefeoht for his freonda ware, and ealle ða mihte
þe he mærlice gefremode his folce to gebeorge, swa swa us bec secgað.
 680. Menigfealde wæron his micclan gefeoht, and he is eall swa
halig on ðære ealdan gecyðnysse, swa swa Godes gecorenan on ðære
godspelbodunge, forðan þe he æfre wan for willan þæs ælmihtigan
Godes/.
 684. On þam dagum wæs alyfed to alecgenne his fynd, and
swiþost ða hæðenan þe him hetole wæron; and se wæs Godes
ðegen þe ða swiðost feaht wið heora onwinnendan to ware heora
leoda/.
 688. Ac Crist on his tocyme us cydde oðre ðincg, and het us
healdan sibbe and soðfæstnysse æfre; and we sceolon winnan wið þa
wælhreowan fynd, þæt synd, ða ungesewenlican and þa swicolan
deofla, þe willað ofslean ure sawla mid leahtrum.
 693. Wið ða we sceolon winnan mid gastlicum wæpnum, and
biddan us gescyldnysse simle æt Criste, þæt we moton oferwinnan þa
wælhreowan leahtras, and þæs deofles tihtinge, þæt he us derian ne
mæge.
 697. Þonne beoð we Godes cempan on ðam gastlican gefeohte,
gif we ðone deofol forseoþ þurh soðne geleafan, and þa heafodleahtras
þurh gehealtsumnysse, and gif we Godes willan mid weorcum gefremmað.
 701. Þæt ealde Godes folc sceolde feohtan þa mid wæpnum,
and heora gewinn hæfde haligra manna getacnunge, þe todræfað þa
leahtras and deofla heom fram on ðære niwan gecyðnysse þe Crist sylf
astealde.
 705. Secgað swaþeah lareowas þæt synd feower cynna
gefeoht; <foreign>iustum</foreign>, þæt is rihtlic; <foreign>iniustum</foreign>, unrihtlic; <foreign>ciuile</foreign>, betwux
ceastergewarum. <foreign>Plusquam ciuile</foreign>, betwux siblingum.
 708. Iustum bellum is rihtlic gefeoht wið ða reðan flotmenn,
oþþe wið oðre þeoda þe eard willað fordon.
 710. Unrihtlic gefeoht is þe of yrre cymð.
 711. Þæt þridde gefeoht þe of geflite cymð betwux
ceastergewarum is swyðe pleolic; and þæt feorðe gefeoht, þe betwux
freondum bið, is swiðe earmlic and endeleas sorh.
 715. Israhela folc þa anmodlice geceas Ionatham his broþor,
biddende þæt he wære heora heafod and heretoga wið þa hæþenan
þeoda; and he feng ða to ealdordome, swa swa hi ealle bædon, and werode
hi manega gear wið þone onwinnendan here, and wiþ Bachidem feaht, þe
his broþor ofsloh, and þær sige gefor, and ofsloh þær an þusend.
 722. Þa wolde Alchimus se arleasa sacerd, tobrecan Godes templ
mid teonfullum graman; ac hine sloh God sona mid swyðlicum paralisyn, swa
þæt he dumb wæs, and to deaðe gebroht, and mid mycclum tintregum his
teonfullan gast of ðam lichaman forlet to langsumum witum.
 728. Ionathas wunode on wurðmynte ða lange, and cynegas hine
wurðodon mid wordum and gifum, and he sige geferde on manegum gefeohtum, and
æfre wæs winnende embe Godes willan, and eac his lif forlet for his leode
ware.
 733. Symon þa syððan snoterlice geheold þone Iudeiscan eard
æfter Ionathan his breðer, and on eallum his dagum ne derode him nan man,
ac wunodon æfre on sibbe on Symones dæge, oþ þæt he on ende eac
wearð ofslagen, swa swa his gebroðra, for soðfæstum biggencgum, and
for heora leoda ware; ac hi lybbað on ecnysse mid þam heahfæderum for
heora hylde wið God.
 741. Iohannes wæs geciged þæs Symones sunu, se wæs
æfter his fæder ðæs folces heretoga, and hi hlysfullice geheold
wið þa hæðenan ðeoda on eallum his life, and þæt land
bewerode.
 745. We habbað forlætan, for þysre langsuman race, an
wundorlic ðincg, þe we willaþ secgan nu.
 747. On ðam dagum þe Hierusalem and eall Iudealand wunode on
sibbe, þa wæs þær sum sacerd, Onias gehaten, haliges lifes mann.
 750. And Seleucus cynincg sende fela laca, on golde and on seolfre,
to þam Godes temple of Asian lande, þæs easternan rices, and wide of
middanearde man wurðode þæt templ.
 754. And Onias se arwurða wolde mid ðam lacum widewan and
steopbearn bewerian wið hunger.
 756. Þa ferde sum leogore and belæwde þæt feoh, sæde
þam ealdormenn Appollonius geciged, þæt þæt feoh mihte becuman
ðam cyninge to handa, and se ealdormann sona hit sæde þam cyninge.
 760. Hwæt ða se cynincg sende sona ænne þegen, Heliodorus
gehaten, to ðam halgan temple, þæt he feccan sceolde þæt feoh mid
reaflace.
 763. He com þa mid werode, and wolde þæt feoh habban, and se
sacerd Onias sæde þæt hit wære widewena bigleofa, and wanhafolra
manna, of godra manna ælmyssan ðam ælmihtigan to lofe.
 767. And þa sacerdas feollon ætforan þam weofode, biddende
þone ælmihtigan God þæt he gehulpe his ðeowum.
 769. Heliodorus ða gemynte þa maðmas to genimenne, ac
þær wearð gesewen swutol Godes wundor, swa þæt his geferan feollon
geunmihte, and mid fyrhte fornumene færlice þurh God.
 773. And ðær com ridende sum egeful ridda, and him mid
siðedon twægen scinende englas, mid wundorlicre wlite swa he sylf wæs
geglenged; and þæt heofonlice hors þe se heahengel on sæt wearp sona
adune þone dyrstigan Heliodorum, and þa twegen ænglas hine teartlice
beoton, on twa healfe him standende oð þæt he stille læg, orwene his
lifes; se ðe ær mid gebeote and mid micclum þrymme þrang into ðam
temple.
 782. He læg ða dumb swa oð deaþ beswungen, and his frynd
bædon þa þone foresædan Onian, þæt he his life geðingode æt
þam lifigendan Gode, on þære frecednysse þe he on befeallen wæs.
 786. Onias þa eode and offrode him lac fore þam ælmihtigan
Gode on þa ealdan wisan, and bæd þæt he miltsode þæs mannes
nytennysse.
 789. And þa englas þa hwile Heliodorum gespræcon, sædon
þæt he sceolde þam sacerde Onian mycclum þancian þæt he moste
lybban, and heton hine cyðan, on his cyððe æt ham, Godes wundor on
him, and wendon þa him fram.
 794. Heliodorus þa geedcucode and geoffrode his lac þam
almihtigan Gode mid incundre heortan þæt he cucu beon moste, and þancode
Onian, and þanon ferde swa mid ealre his fyrde, and þæs ælmihtigan
mihte his hlaforde cydde, and his leodum eallum, swa swa he sylf geseah, and hu
he beswungen wæs.
 800. Eft ða se cynincg axode Heliodorum and cwæð, Hwæne
mage we sendan to þam foresædan feo?
 802. Þa cwæð Heliodorus, Gif ðu hæfst ænigne feond
send þone to þam feo, and he bið wel beswungen oððe gewisslice dead,
forðan ðe se ælmihtiga God mundað þa stowe, and þa slihð and
gescynt þe þær sceaðian willað.
 806. Oft is geswutelod hu God gescylde þæt folc wið heora
wiþersacan gif hi wurðodon hine; and swa oft swa hi gebugon fram his
biggengcum ahwar, þonne wurdon hi gescynde, and swyðe gewitnode.
 810. Sy wuldor and lof þam welwillendan Gode, a on ecnysse, we
cweþað AMEN.
 811. <foreign>ITEM ALIA</foreign>.
 812. IS swaðeah to witenne þæt on þysre worulde synd
þreo endebyrdnysse on annysse gesette, þæt synd <foreign>laboratores, oratores,
bellatores</foreign>.
 815. <foreign>Laboratores</foreign> synd þa þe urne bigleafan beswincað,
<foreign>oratores</foreign> synd þa ðe us to Gode geðingiað, <foreign>bellatores</foreign> synd þa ðe
ure burga healdað, and urne eard beweriað wið onwinnendne here.
 819. Nu swincð se yrðlincg embe urne bigleofan, and se
woruldcempa sceall winnan wið ure fynd, and se Godes þeowa sceall symle for
us gebiddan, and feohtan gastlice, wið þa ungesewenlican fynd.
 823. Is nu forþy mare þæra muneca gewinn wið þa
ungesewenlican deofla þe syrwiað embe us, þonne sy þæra woruldmanna
þe winnað wiþ ða flæsclican, and wið þa gesewenlican
gesewenlice/ feohtað.
 827. Nu ne sceolon þa woruldcempan to þam woruldlicum gefeohte
þa Godes þeowan neadian fram þam gastlican gewinne, forðan þe him
fremað swiðor þæt þa ungesewenlican fynd beon oferswyðde þonne
ða gesewenlican; and hit bið swyðe derigendlic þæt hi Drihtnes
þeowdom forlætan, and to woruldgewinne bugan, þe him naht to ne
gebyriað.
 833. Iulianus, se wiðersaca and se wælhreowa casere, wolde
neadian preostas to woruldlicum gecampe, and eac þa halgan munecas, and het
hi on cwearterne gebringan.
 836. Þa wearð Appollonius se egiptisca abbod on þam
cwearterne belocen, mid his geleaffullum gebroðrum, ac godes engel him com to
to þam cwearterne nihtes mid heofonlicum leohte, and unlæc þæt
cweartern.
 840. Eac se hundredes ealdor þe hi þærinne beleac com on
ærnemergen mid mycclum þrymme, and sæde þæt his hus feolle
færlice mid eorðstyrunge, swa þæt his leofestan menn, þær lagon
ofhrorene, and he bæd þa halgan þa þæt hi þanon ferdon.
 845. And hi ða mid lofsangum siþedon eft to þam westene.
 846. Godes þeowas sceolon unscæððignysse healdan, swa swa
Crist astealde þurh hine sylfne þa bysne, þa þa he het Petrum behydan
his swurd, and gehælde þurh his mihte þæs mannes eare þe Petrus of
asloh, and geswutelode his godnysse.
 850. Nu se munuc þe bihð to Benedictes regole, and forlæt
ealle woruldðingc, hwi wile he eft gecyrran to woruldlicum wæpnum, and
awurpan his gewinn wið þa ungesewenlican fynd his scyppende to teonan?
 855. Se Godes þeowa ne mæg mid woruldmannum feohtan, gif he on
þam gastlican gefeohte forðgang habban sceall.
 857. Næs nan halig Godes þeowa æfter þæs Hælendes
þrowunga, þe æfre on gefeohte his handa wolde afylan, ac hi forbæron
ehtnysse arleasra cwellera, and heora lif sealdon mid unscæþþignysse for
Godes geleafan, and hi mid Gode nu lybbað, forðan þe hi furþon noldon
ænne fugel acwellan.

END_TEXT
START_TEXT

ÆLS (Oswald)
B1.3.26.
Saint Oswald: Skeat 1881-1900, II, 124-43.



 1. <foreign>NON AG, NATALE SANCTI OSWALDI REGIS ET MARTYRIS</foreign>.
 1. ÆFTER ÐAN ÐE AUGUSTINUS TO ENGLA LANDE BECOM wæs sum
æðele cyning Oswold gehaten on Norðhymbra lande, gelyfed swyþe on
God.
 4. Se ferde on his iugoðe fram his freondum and magum to
Scotlande on sæ, and þær sona wearð gefullod, and his geferan samod
þe mid him siþedon.
 7. Betwux þam wearð ofslagen Eadwine his eam, Norðhymbra
cynincg, on Crist gelyfed, fram Brytta cyninge Ceadwalla geciged, and twegen
his æftergengan binnan twam gearum.
 11. And se Ceadwalla sloh and to sceame tucode þa Norðhymbran
leode æfter heora hlafordes fylle, oþ þæt Oswold se eadiga his
yfelnysse adwæscte.
 14. Oswold him com to, and him cenlice wiðfeaht mid lytlum
werode, ac his geleafa hine getrymde, and Crist him gefylste to his feonda
slege.
 17. Oswold þa arærde ane rode sona Gode to wurðmynte ær
þan þe he to ðam gewinne come, and clypode to his geferum, Uton feallan
to ðære rode, and þone ælmihtigan biddan þæt he us ahredde wið
þone modigan feond þe us afyllan wile.
 22. God sylf wat geare þæt we winnað rihtlice wið þysne
reðan cyning, to ahredenne ure leode.
 24. Hi feollon þa ealle mid Oswolde on gebedum, and syþþan on
oðerne mergen eodon to þam gefeohte, and gewunnon þær sige swa swa se
wealdend heom uðe, for Oswoldes geleafan, and aledon heora fynd þone
modigan Cedwallan, mid his micclan werode, þe wende þæt him ne mihte nan
werod wiðstandan.
 30. Seo ylce rod siððan þe Oswold þær arærde on
wurðmynte þær stod, and wurdon fela gehælde untrumra manna and eac
swilce nytena þurh ða ylcan rode, swa swa us rehte Beda.
 34. Sum man feoll on ise þæt his earm tobærst, and læg
þa on bedde gebrocod forðearle, oð þæt man him fette of ðære
foresædan rode sumne dæl þæs meoses þe heo mid beweaxen wæs,
and se adliga sona on slæpe wearð gehæled on ðære ylcan nihte
þurh Oswoldes geearnungum.
 40. Seo stow is gehaten heofonfeld on englisc, wið þone langan
weall þe þa Romaniscan worhtan, þær þær Oswold oferwann þone
wælhreowan cynincg, and þær wearð siþþan aræred swiðe
mære cyrce Gode to wurðmynte þe wunað a on ecnysse.
 45. Hwæt ða, Oswold ongann embe Godes willan to smeagenne,
sona swa he rices geweold, and wolde gebigan his leoda to geleafan, and to
þam lifigendan Gode.
 48. Sende ða to Scotlande, þær se geleafa wæs ða, and
bæd ða heofodmenn þæt hi his benum getiþodon, and him sumne lareow
sendon þe his leoda mihte to Gode geweman, and wearð þæs getiþod.
 52. Hi sendon þa sona þam gesæligan cyninge sumne arwurðne
bisceop, Aidan gehaten.
 54. Se wæs mæres lifes man on munuclicre drohtnunge, and he
ealle woruldcara awearp fram his heortan, nanes þinges wilnigende butan Godes
willan.
 57. Swa hwæt swa him becom of þæs cyninges gifum, oððe
ricra manna, þæt he hraðe dælde þearfum and wædlum, mid
wellwillendum mode.
 60. Hwæt ða, Oswold cyning his cymes fægnode, and hine
arwurðlice underfeng his folce to ðearfe, þæt heora geleafa wurde
awend eft to Gode fram þam wiþersæce þe hi to gewende wæron.
 64. Hit gelamp þa swa þæt se geleaffulla cyning gerehte his
witan on heora agenum gereorde þæs bisceopes bodunge mid bliþum mode,
and wæs his wealhstod forþan þe he wel cuþe scyttysc, and se bisceop
Aidan ne mihte gebigan his spræce to Norðhymbriscum gereorde swa hraþe
þa git.
 70. Se biscop þa ferde bodigende geond eall Norðhymbra lande
geleafan and fulluht, and þa leode gebigde to Godes geleafan, and him wel
gebysnode mid weorcum symle, and sylf swa leofode swa swa he lærde oðre.
 75. He lufode forhæfednysse and halige rædinge, and iunge men
teah georne mid lare, swa þæt ealle his geferan þe him mid eodon
sceoldon sealmas leornian oððe sume rædinge, swa hwider swa hi ferdon,
þam folce bodigende.
 80. Seldon he wolde ridan, ac siðode on his fotum, and munuclice
leofode betwux ðam læwedum folce, mid mycelre gesceadwisnysse and soþum
mægnum.
 83. Þa wearð se cynincg Oswold swiðe ælmesgeorn, and
eadmod on þeawum, and on eallum þingum cystig, and man ahrærde cyrcan on
his rice geond eall, and mynsterlice gesetnyssa mid micelre geornfulnysse.
 87. Hit gelamp on sumne sæl þæt hi sæton ætgædere,
Oswold and Aidan on þam halgan easterdæge; þa bær man þam cyninge
cynelice þenunga on anum sylfrenan disce, and sona þa inn eode an þæs
cyninges þegna þe his ælmyssan bewiste, and sæde þæt fela
þearfan sætan geond þa stræt, gehwanon cumene to þæs cyninges
ælmyssan.
 94. Þa sende se cyning sona þam þearfum þone sylfrenan disc
mid sande mid ealle, and het toceorfan þone disc, and syllan þam þearfum
heora ælcum his dæl, and man dyde ða swa.
 98. Þa genam Aidanus se æðela bisceop þæs cyninges
swyþran hand mid swiðlicre blysse, and clypode mid geleafan þus
cwæðende him to, Ne forrotige on brosnunge þeos gebletsode swyðre
hand; and him eac swa geeode, swa swa Aidanus him bæd, þæt his swiðre
hand is gesundful oð þis.
 104. Oswoldes cynerice wearð gerymed þa swyðe, swa þæt
feower þeoda hine underfengon to hlaforde, Peohtas and Bryttas, Scottas and
Angle, swa swa se ælmihtiga God hi geanlæhte to ðam, for Oswoldes
geearnungum þe hine æfre wurðode.
 109. He fulworhte on Eferwic þæt ænlice mynster þe his
mæg Eadwine ær begunnon hæfde, and he swanc for heofonan rice mid
singalum gebedum, swiþor þonne he hogode hu he geheolde on worulde þa
hwilwendlican geþincðu, þe he hwonlice lufode.
 114. He wolde æfter uhtsange oftost hine gebiddan, and on cyrcan
standan on syndrigum gebedum of sunnan upgange mid swyðlicre onbryrdnysse,
and swa hwær swa he wæs he wurðode æfre God upawendum handbredum
wiþ þæs heofones weard.
 119. On þam ylcan timan com eac sum bisceop fram Rome byrig,
Birinus gehaten, to Westsexena kyninge, Cynegyls gehaten, se wæs ða git
hæðen, and eall westsexena land.
 123. Birinus witodlice gewende fram Rome be ðæs papan ræde,
þe ða on Rome wæs, and behet þæt he wolde Godes willan gefremman,
and bodian þam hæþenum þæs hælendes naman, and þone soðan
geleafan on fyrlenum landum.
 128. Þa becom he to Westseaxan þe wæs ða gyt hæþen,
and gebigde þone cynincg Kynegyls to Gode, and ealle his leode to geleafan
mid him.
 131. Hit gelamp þa swa þæt se geleaffulla Oswold,
Norðhymbra cyning wæs cumen to Cynegylse, and hine to fulluhte nam,
fægen his gecyrrednysse.
 134. Þa geafon þa cynegas, Cynegyls and Oswold, þam halgan
Birine him to bisceopstole þa burh Dorcanceaster, and he þærbinnan
wunode Godes lof arærende, and gerihtlæcende þæt folc mid lare to
geleafan to langum fyrste, oð þæt he gesælig siþode to Criste; and
his lic wearþ bebyrged on ðære ylcan byrig, oð þæt Hædde
bisceop eft his ban ferode to Wintanceastre, and mid wurðmynte gelogode
binnan ealdan mynstre, þær man hine wurðað gyt.
 143. Hwæt þa Oswold cyning his cynedom geheold hlisfullice for
worulde and mid micclum geleafan, and on eallum dædum his Drihten
arwurðode, oð þæt he ofslagen wearð for his folces ware, on þam
nigoðan geare þe he rices geweold, þa þa he sylf wæs on ylde eahta
and þrittig geara.
 150. Hit gewearð swa be þam þæt him wann on Penda, Myrcena
cyning, þe æt his mæges slege ær Eadwines cyninges Ceadwallan
fylste; and se Penda ne cuðe be Criste nan þincg, and eall Myrcena folc
wæs ungefullod þa git.
 155. Hi comon þa to gefeohte to Maserfelda begen, and fengon
togædere oð þæt þær feollon þa Cristenan, and þa
hæðenan genealæhton to þam halgan Oswolde.
 158. Þa geseah he genealecan his lifes geendunge, and gebæd
for his folc þe þær feallende sweolt, and betæhte heora sawla and
hine sylfne Gode, and þus clypode on his fylle, God gemiltsa urum sawlum.
 162. Þa het se hæþena cynincg his heafod ofaslean and his
swiðran earm, and settan hi to myrcelse.
 164. Þa æfter Oswoldes slege, feng Oswig his broðor to
Norðhymbra rice, and rad mid werode to þær his broðor heafod stod on
stacan gefæstnod, and genam þæt heafod and his swiðran hand, and mid
arwurðnysse ferode to Lindisfarnea cyrcan.
 169. Þa wearð gefylled swa we her foresædon þæt his
swiðre hand wunað hal mid þam flæsce, butan ælcere brosnunge, swa
se bisceop gecwæð.
 172. Se earm wearþ geled arwurðlice on scrine of seolfre
asmiþod, on sancte Petres mynstre binnan Bebbanbyrig, be þære sæ
strande, and lið þær swa andsund swa he ofaslagen wæs.
 176. His broðor dohtor eft siððan on Myrcan wearð cwen, and
geaxode his ban and gebrohte hi to Lindesige to Bardanige mynstre, þe heo
micclum lufode.
 179. Ac þa mynstermenn noldon for menniscum gedwylde þone sanct
underfon, ac man sloh an geteld ofer þa halgan ban binnan þære
licreste.
 182. Hwæt þa God geswutelode þæt he halig sanct wæs,
swa þæt heofonlic leoht ofer þæt geteld astreht stod up to heofonum
swilce healic sunnbeam ofer ealle ða niht, and þa leoda beheoldon geond
ealle þa scire swiðe wundrigende.
 187. Þa wurdon þa mynstermen micclum afyrhte, and bædon
þæs on mergen þæt hi moston þone sanct mid arwurðnysse underfon,
þone þe hi ær forsocon.
 190. Þa ðwoh man þa halgan ban and bær into þære
cyrcan arwurðlice on scrine, and gelogodon hi upp; and þær wurdon
gehælede þurh his halgan geearnunge fela mettrume menn fram mislicum
coþum.
 194. Þæt wæter þe man þa ban mid aþwoh binnan
þære cyrcan wearð agoten swa on anre hyrnan, and seo eorðe siþþan
þe þæt wæter underfeng wearð manegum to bote.
 198. Mid þam duste wurdon afligde deofla fram mannum, þa þe
on wodnysse ær wæron gedrehte.
 200. Eac swilce þær he feol on þam gefeohte ofslagen men
namon ða eorðan to adligum mannum, and dydon on wæter wanhalum to
þicgenne, and hi wurdon gehælede, þurh þone halgan wer.
 204. Sum wegfarende man ferde wið þone feld, þa wearð his
hors gesicclod, and sona þær feol, wealwigende geond ða eorðan wodum
gelicost.
 207. Mid þam þe hit swa wealweode geond þone widgillan feld,
þa becom hit embe lang þær se cynincg Oswold on þam gefeohte feoll swa
swa we ær foresædan; and hit sona aras, swa hit hrepode þa stowe, hal
eallum limum, and se hlaford þæs fægnode.
 212. Se ridda þa ferde forð on his weg þider he gemynt
hæfde.
 213. Þa wæs þær an mæden licgende on paralisyn lange
gebrocod; He began þa to gereccenne hu him on rade getimode, and mann ferode
þæt mæden to þære foresædan stowe.
 217. Heo wearð ða on slæpe and sona eft awoc ansund eallum
limum fram þam egeslican broce; band þa hire heafod and bliðe ham ferde,
gangænde on fotum swa heo gefyrn ær ne dyde.
 221. Eft siððan ferde eac sum ærendfæst ridda be
ðære ylcan stowe, and geband on anum claþe of þam halgan duste
þære deorwurðan stowe, and lædde forð mid him þær he fundode
to.
 225. Þa gemette he gebeoras bliðe æt þam huse; he aheng
þa þæt dust on ænne heahne post and sæt mid þam gebeorum
blissigende samod.
 228. Man worhte þa micel fyr to middes ðam gebeorum, and þa
spearcan wundon wið þæs rofes swyðe, oð þæt þæt hus
færlice eall on fyre wearð, and þa gebeoras flugon afyrhte aweg.
 232. Þæt hus wearþ ða forburnon buton þam anum poste
þe þæt halige dust on ahangen wæs.
 234. Se post ana ætstod ansund mid þam duste, and hi swyðe
wundrodon þæs halgan weres geearnunga þæt þæt fyr ne mihte þa
moldan forbærnan.
 237. And manega menn siððan gesohton þone stede heora hæle
feccende, and heora freonda gehwilcum.
 239. Þa asprang his hlisa geond þa land wide, and eac swilce to
Irlande and eac suþ to Franclande, swa swa sum mæssepreost be anum men
sæde.
 242. Se preost cwæð þæt an wer wære on Irlande
gelæred, se ne gymde his lare, and he lithwon hogode embe his sawle
þearfe, oððe his scyppendes beboda, ac adreah his lif on dyslicum weorcum
oð ðæt he wearð geuntrumod and to ende gebroht.
 247. Þa clypode he þone preost þe hit cydde eft þus, and
cwæð him to sona mid sarlicre stemne, Nu ic sceall geendian earmlicum
deaþe, and to helle faran for fracodum dædum.
 251. Nu wolde ic gebetan gif ic abidan moste, and to Gode gecyrran
and to godum þeawum, and min lif awendan eall to Godes willan; and ic wat
þæt ic ne eom wyrðe þæs fyrstes buton sum halga me þingie to
þam Hælende Criste.
 256. Nu is us gesæd þæt sum halig cyning is on eowrum
earde, Oswold gehaten; nu gif þu ænig þincg hæfst of þæs halgan
reliquium, syle me, ic þe bidde.
 259. Ða sæde se preost him, Ic hæbbe of þam stocce þe
his heafod on stod, and gif þu gelyfan wylt, þu wurþest hal sona.
 262. Hwæt þa se mæssepreost þæs mannes ofhreow, and
scof on halig wæter of þam halgan treowe, sealde þam adligan of to
supenne, and he sona gewyrpte, and syððan leofode lange on wurulde, and
gewende to Gode mid eallre heortan and mid halgum weorcum; and swa hwider swa
he com he cydde þas wundra.
 269. Forþy ne sceall nan mann awægan þæt he sylfwylles
behæt þam ælmihtigan Gode, þonne he adlig bið, þe læs þe he
sylf losige, gif he alihð Gode þæt.
 272. Nu cwæð se halga Beda þe ðas boc gedihte, þæt
hit nan wundor nys, þæt se halga cynincg untrumnysse gehæle nu he on
heofonum leofað, for ðan þe he wolde gehelpan, þa þa he her on life
wæs, þearfum and wannhalum, and him bigwiste syllan.
 277. Nu hæfð he þone wurðmynt on þære ecan worulde,
mid þam ælmihtigan Gode, for his godnysse.
 279. Eft se halga Cuðberht, þa þa he git cnapa wæs, geseah
hu Godes ænglas feredon Aidanes sawle, þæs halgan bisceopes, bliðe to
heofonum, to þam ecan wuldre þe he on worulde geearnode.
 283. Þæs halgan Oswoldes ban wurdon eft gebroht æfter
manegum gearum to Myrcena lande into Gleawceastre, and God þær geswutelode
oft feala wundra þurh þone halgan wer.
 287. Sy þæs wuldor þam ælmihtigan Gode, ðe on ecnysse
rixað a to worulde; AMEN.

END_TEXT
START_TEXT

ÆLS (Exalt of Cross)
B1.3.27.
The Exaltation of the Holy Cross: Skeat 1881-1900, II, 144-58.



 1. <foreign>XUIII KAL OCTOBRIS, EXALTATIO SANCTE CRUCIS</foreign>.
 1. WE WURÐIAÐ MID LOFSANGUM FOR URES GELEAfan trymminge twegen
dagas on geare drihtne to wurðmynte for þære halgan rode siððan heo
afunden wæs.
 4. Þa Iudeiscan hi behyddon mid hetelicum geðance, noldon
þæt se maðm wurde mannum to frofre.
 6. Ac seo eadige Helena hi eft þær afunde þurh Cristes
onwrigennesse, swa swa he mid wundrum geswutelode; and todælde þa rode swa
swa Drihten hire gewissode, and forlet þa ænne dæl on þære ylcan
byrig, þe Crist on þrowode, swa swa us cyþað gewritu, mid seolfre
bewunden, and wende ham siððan mid þam oþrum dæle þæs
deorwurþan treowes to hire leofan sunu his geleafan to getrymmenne.
 14. Nu freolsige we þone dæg þe heo on afunden wæs, þam
Hælende to wurðmynte þe wolde on hire þrowian; se bið ofer eastrum,
on ymbryne þæs geares.
 17. And we healdað on hærfest mid halgum þenungum oþerne
freolsdæg on þam þe heo geferod wæs eft to Hierusalem swa swa we her
æfter secgað.
 20. Hit gewearð for yfelnysse, swa swa for oft git bið,
þæt þa hæðenan leoda þæt land gehergoden, and sum arleas
cynincg, Cosdrue gehaten, com mid micclum here to þære halgan rode,
þær Helena hi gesette on þære foresædan Hierusalem, gehergode þa
þæt land, and þa halgan rode genam ham to his earde, arleaslice
dyrstig.
 27. He wæs swa upahafen and swa arleas brega, þæt he wolde
beon god, and worhte þa of seolfre ænne heahne stypel, on stanweorces
gelicnysse, and mid scinendum gymmum besette eall þæt hus, and on
þære upflora eall mid readum golde his cynestol geworhte, and wundorlice
mid þeotum wæter utateah wolde renas wyrcan, swylce he sylf god wære.
 34. Ac he wæs ful dysig, forþan þe se ren ne mihte manegum
fremian.
 36. He swanc þa git swiðor wolde geswutelian his mihte, and het
delfan þa eorðan digellice mid cræfte, swa þæt hors urnon embe
þæt hus gelome þurh þa digelan dica dynigende mid fotum, wolde þunor
wyrcan, gewitleas swaðeah.
 41. He sæt þa on þam huse swa swa healic god, and gesette
þa halgan rode to his heahsetle up swilce him to geferan on his fracodnysse.
 44. He sæt ða þær swa forð, and his suna betæhte
ealne his cynedom, ac Crist hine fordyde.
 46. Sum casere wæs on þam dagum, Cristen and gelyfed, Eraclius
gehaten, unearh on gefeohtum; and he his geleafan geglengde mid godum weorcum,
and Godes þeowas wurþode mid welwillendum mode.
 50. Ða com þæs Cosdruan sunu togeanes ðam casere, wolde
mid gefeohte gewinnan his rice.
 52. Ða gewearð him bam, þæt hi bealdlice twegen to anwige
eodon on þære ea brycge, and se ðe sige gewunne weolde þæs rices
butan, þæra manna lyre þe him mid comon.
 56. Hi þa ealle gecwædon þæt gif ænig man wolde heora
oðrum fylstan, þæt man hine sona gefenge, and foredum sceancum into
þære ea wurpe.
 59. Hi eodon þa begen on þære bricge togædere, and se
geleaffulla casere alede þone Godes feond, Cosdrues sunu, and he siððan
geweold ealles his rices, and rad him to Cosdrue.
 63. Þa beah eall se here bliðelice to Eraclio, and he hi
underfeng, and to fulluhte gebigde; and nan man nolde cyþan Cosdrue þæt
gewinn, forðan þe he wæs andsæte eallum his leodum.
 67. Eraclius þa astah to þære sticolan upflora, and
cwæð to þam arleasan ardlice þas word, Lifes ic þe geann, gif þu
anrædlice gelyfst nu on Hælend Crist, and cwyðst þæt þu wille to
fulluhte gebugan, and ic þin freond beo, and ic þæ læte habban þis
land to gewealde; gif þu þonne elles dest, þu scealt deaþe sweltan.
 74. Þa nolde se Cosdrue on Crist gelyfan, and Eraclyus sona his
swurd ateah, and hine beheafdode, and het bebyrigan; and nam his gingran sunu
siððan to fulluhte, tyn wintra cnapa, and him cynedom forgeaf, betæhte
ða his here þone heagan stypel, mid eallum þam seolfre, and he sylf genam
þæt gold and þa gymmas into Godes cyrcan.
 82. Ferode ða þa rode mid þæs folces meniu ongean to
Hierusalem georne mid blisse.
 84. Hi comon þa æt nextan caflice ridende to þære
foresædan byrig, and sæt se casere on kynelicum horse, swa him gecwemast
wæs; ac þa þa he inn wolde, þa wearþ þæt geat belocen, swa
þæt þa stanas feollon færlice togædere, and wearþ geworht to
anum wealle swa.
 90. Hi wurdon þa afyrhte, for þam færlican tacne, and
beheoldon sarige sona to heofonum, and gesawon Drihtnes rode deorwurðlice
þær scinan, and Godes engel hi bær bufan þam geate and cwæð,
þa þa se heofonlica cyning Crist sylf inferde þurh þis ylce get to his
agenre þrowunge, næs he mid purpuran gescryd, ne mid cynehelme geglenged,
ne he on steda ne rad, þurh þis stænene geat, ac on assan hricge he rad
eadmodlice mannum to bysne, þæt hi modignysse onscunion; and æfter
ðysum wordum gewende se engel up.
 101. Hwæt ða se casere caflice lihte, þancigende Gode
þære wissunge, and dyde of his purpuran, and his pellenan gyrlan, eode
þa mid nacodum fotum, and genam þa rode, mid agotenum tearum God
wurþigende.
 106. Wearð þa Godes wundor on þam weorcstanum þa ða se
casere com mid eadmodnysse to, þa toeodon ða stanas, and geopenode þæt
get.
 109. Wæs eac oþer wundor, swa þæt wynsum bræð stemde
of/ þære halgan rode þa þa heo hamwerd wæs geond þæt land, and
þa lyfte afylde; and þæt folc þæs fægnode, afylde mid þam
bræðe.
 113. Ne mihte nan wyrtbræð swa wynsumlice steman, and se
casere þa clypode mid blysse, Eala þu wundorlice rod, on þære ðe
Crist wolde þrowian, and ure wita adwescan mid his deorwurþan blode; Eala
þu scinende rod swiþor þonne tungla, mære on middanearde, micclum to
lufigenne, halig treow and wynsum, þe wurþe wære to berenne ealles
middaneardes wurþ, gemunde þisne heap, þe her gegaderod is Gode to
wurðmynte.
 122. Þa ahof se casere þa halgan rode up on þære ylcan
stowe, þe heo on stod æt fruman, ærþan þe se arleasa cynincg
Cosdrue hi gename.
 125. On ðam dæge geswutelode se soðfæsta Hælend
wundorlice mihte, þurh his þa mæran rode, swa þæt an dead man aras
on þam dæge sona, and feower bedrydan þær wurdon wundorlice
gehælede, and tyn licþroweras fram heora langsumum broce, and fela wode
menn heora gewit underfengon, and manega untrume fram myslicum coþum þær
wurdon gehælede æt þære halgan rode, Criste to wurðmynte.
 133. And se casere siððan fela goda gedyde þær, and Godes
cyrcan gegodode mid landum and bigleofum, and Godes lof geedniwode.
 136. Ferde ða to his cynestole to Constantinopolim mid micclum
geleafan Godes mærða smeagende.
 138. Nu is se dæg gecwæden on Cristenum bocum, <foreign>Exaltatio
Sancte crucis</foreign>; þæt is on Engliscre spræce, upahefednyss þære
halgan rode, forþan þe heo wæs ahafen mid healicum wurðmynte on þam
foresædan dæge, Drihtne to lofe.
 143. Is swaþeah to witenne þæt heo is wide todæled, mid
gelomlicum ofcyrfum to lande gehwilcum, ac seo gastlice getacnung is mid Gode
æfre a unbrosnigendlic, þeah þe se beam beo tocoruen.
 147. Þæt heofonlice tacn þære halgan rode is ure
guðfana wiþ þone gramlican deofol, þonne we us bletsiað gebylde
þurh God mid þære rode tacne, and mid rihtum geleafan.
 151. Þeah þe man wafige wundorlice mid handa ne bið hit
þeah bletsung buta he wyrce tacn þære halgan rode, and se reða feond
biþ sona afyrht for ðam sigefæstan tacne.
 155. Mid þrym fingrum man sceall senian and bletsian, for
þære halgan þrynnysse, þe is þrimwealdend God.
 157. Hwilon cweþað preostas þæt Cristes læwa Iudas se
arleasa eft ne wurðe fordemed on þam micclan dæge, to þam deopan
helle; and cweþað þæt he mage wið Crist hine betellan, swilce he
neadunge gefremode þæt facn wið hine.
 162. Ac we cweðað þærtogeanes, þæt Cristes word ne
bið leas; he cwæð be þan Iudan, þæt him wære betere þæt
he geboren nære þonne he his læwe wære.
 165. Næron þa Iudeiscan ne se dyrna læwe þurh God
geneadode to ðam gramlican geþeahte, ac þa þa Crist geseah, se þe
gesihð ealle þing, heora yfelan willan, þa awende þe hit to gode, swa
þæt heora yfelnyss us becom to hæle.
 170. Ælc man þe yfel deþ mid yfelum willan is scyldig wið
God, þeah þe hit sumum fremige; and ælc man þe god deð mid godum
willan hæfð his mede æt Gode, þeah þe hit hearmige sumum; forþan
þe se rihtwisa dema deð ælcum þa mede, be þam þe he sylf wolde,
and his willa him dihte.
 176. Nu synd þa Iudeiscan, and se sceamlease læwa Cristes
deaðes scyldige, þe syrwdon be him, þeah þe hit us become to ecere
alysednysse, and heora nan ne becymð to Cristes rice næfre, butan þam
þe hit gebettan, and gebugan to Criste.
 181. Swa milde is se Hælend þæt he miltsian wolde his
agenum slagum gif hi gecyrran woldon, and biddan his miltsunge, swa swa heora
mænig dyde, swa swa se hundredes ealdor, þe hine hetelice stang on his
halgan sidan, and siððan him beah to; se hundredes ealdor hatte Longinus.
 187. He geseah ða sona hu seo sunne aþystrode, fram middæge
oð non, and eall middaneard bifode, and stanas toburston; þa beah he to
Criste, sleande his breost, and secgende hlude, <foreign>Uere, filius dei est hic</foreign>;
soþlice þæs is Godes sunu.
 192. He forlet ða his folgoð, and ferde to þam apostolum, and
wearð gelæred to geleafan þurh hi, and mid fulluhte aþwagen fram his
fyrlenum dædum.
 195. He dælde þa his eahta ealle on ælmyssan, and on
clænnysse leofode, swa swa cristes ðegen, on mycelre forhæfednysse, and
þam hæþenum bodade þone soþan geleafan and synne forgifennysse, and
towearp deofolgild, and wundra gefremode on Godes naman, oð þæt sum
gramlic dema hine gemartyrode mid micclum witum.
 202. Ac he worhte fela wundra ætforan þam deman, betwux þam
tintregum, and ablende þone deman þurh Godes mihte, þæt menn mihton
tocnawon hu mildheort se Hælend is, þe hine mersode swa.
 206. He wearð þa beheafdod for ðæs Hælendes naman,
þone þe he ær gewundode wælhreowlice on rode, and wunað on ecnysse
on wuldre mid him.
 209. Octauius hatte se hæþena dema þe hine acwealde, ac he
com siððan þær he ofslagen wæs, and gesohte his lic biddende
forgifennysse mid wope and heofunge.
 213. Þa geseah he sona gesundfullum eagum, þurh þone ylcan
onliht þe hine ær ablende; and se dema þa deorwurðlice bebyrigde
Longines lichaman, and gelyfde on Crist, æfre wuldrigende God, oð þæt
he gewat of life.
 218. Sy wuldor and lof þam welwillendan Gode, se ðe æfre
rixað on ecnysse; AMEN.

END_TEXT
START_TEXT

ÆLS (Maurice)
B1.3.28.
Saint Maurice and his Companions: Skeat 1881-1900, II, 158-68.



 1. <foreign>X KAL OCTOBRIS, PASSIO SANCTI MAURICII ET SOCIORUM EIUS</foreign>.
 1. MAXIMIANUS HATTE SUM HÆÐEN CASERE SE ferde to Franclande
mid mycelre fyrdinge wolde gewyldan mid wige þa leoda þe wiþerræde
wæron and his rice forsawon.
 5. Se casere wæs cene and reðe, and deofolgild beeode,
dwollice libbende, and acwealde Godes men mid micelre reðnysse.
 8. Þa wæron on þære fyrde fela Cristene menn, and an
synderlic eorod of easternum leodum, swiþe Cristene menn, þam casere
folgiende, forþan þe hi sceoldon fyrdrian, swa swa eall folc dyde.
 12. An eorod is gecweden on ðam ealdan getele six ðusend manna
and six hund and six and syxtig.
 14. Swa fela manna wæron on þam foresædan eorode, swiþe
gelyfede on þone lyfigendan God, þeah þe heora hlaford wære wodlice
hæðen.
 17. On þam flocce wæron þa fyrmestan menn, Mauricius
ærest, and Exuperius, Candidus and Uitalis, and fela oþre to him, and hi
wæron geferlæhte on fæstum geleafan, swa þæt hi noldon bugan to
þam bysmorfullum hæþenscipe, fram þam lifigendan Gode þe hi on
gelyfdon.
 23. Hwæt þa Maximianus mid micclum þrymme ferde, oð
þæt hi comon to muntum, and se manfulla wolde, siððan he þa muntas
oferferde, his hæþengild habban, and het him to clypian ealne þone here,
þæt hi his hæse gefyldon, and mid him geoffrodon ealle heora lac þam
deoflicum godum, Gode ælmihtigan to teonan.
 30. Þa gewende seo eorod þe we ær embe spræcon, forð on
heora weg, and forflugon þæt deofolgild, noldon hi sylfe fordon mid þam
deoflicum lacum, ac ridon ofer twelf mila to Rodan þæra ea, and þær
gelihton sona, for ðam langsumum færelde; and se casere wicode mid þam
oþrum werode, wiþ ane litle burh Octodorum gehaten, offrigende his lac mid
þam ungeleaffullum his arleasum godum, wolde hi gegladian ærþan þe he
to þam gefeohte come, þæt hi him fylstan sceoldon.
 40. Þa ongeat se casere þæt þa Cristenan þær
næron, and het ða mid graman his gegadan to faran, and beodon þam
Cristenum þæt hi comon him to.
 43. Hwæt ða ærendracan ða ardlice ridon, and budon þam
Cristenum ðæs caseres geban, ac hi ealle cwædon mid anrædum geleafan
þæt hi on þone lyfigendan God gelyfdon oð þæt, and æfre on
heora life on hine gelyfan woldon, and cwædon to ðam ærendracan þus
oþrum wordum, We synd gearwe to gefeohte forð mid ðam casere, ac we
nellaþ gecyrran to his onsægednyssum.
 51. Þa ridon þa ærendracan raðe eft ongean and cyddon
þam casere þæt þa Cristenan noldon his hæsum gehyrsumian to his
hæþenscipe.
 54. Maximianus wearð þa mid micclum graman ontend, and het þa
hæþenan faran and þa halgan ofslean, þæt men mihton geseon hu
Maximianus gewræce his agenne teonan, and eac his goda.
 58. And hi þa caflice ferdon to gefyllenne his beboda.
 59. Hwæt þa Mauricius, se mæra godes ðegn, and Exuperius,
mid eadmodnysse afyllede, tihton heora geferan þæt hi unforhte wæron,
and bædon þæt hi awurpan heora wæpna him fram, and for Cristes
geleafan heora cwellerum onbugon bliþe to slæge, swa swa he sylf
gebysnode, þa þa he het Petrum behydan his swurd.
 66. Betwux þysum tihtingum tengdon þa hæþenan mid
andþrecum wæpnum to þam æwfaestum heape, and slogon þa Cristenan,
swa swa se casere het, wodlice mid wæpnum, swa swa mann wudu hywð; and
þa Godes þægnas mid glædnysse efston, astræhton heora swuran to
slæge for Criste, and noldon mid wæpnum winnan him togeanes, ac efstan to
geflites to þam anþræcum swurdum.
 74. Eft ða se casere sende to þam cwellerum, and het þæt
hi ne belæfdon of þam geleaffullum werode nænne mann cucenne þe on
Crist gelyfde; and hi swa dydon swa him se deofles biggenga mid graman bebead,
and þa Godes menn acwealdon, swa þæt þær an ne belaf of þam
werode.
 80. Þæra sawla underfengon sona Godes englas manega of
heofonum mid micelre blisse, swa swa þa gelæredan Godes þeowas on lof
sangum singað.
 83. Þa dældon þa cwelleras þæra Cristes martyra
wæpna and gewæda, forþan þe se wælhreowa het þæt heora
gehwilc hæfde of þam herereafe þæs mannes gewæda þe he mid
wæpnum acwealde.
 87. Æfter ðam gedale þa dyrstigan cwelleras gesæton him
ætsomne mid swiðlicre blisse, and fengon to gereorde mid fulum handum.
 90. Þa com þærto ridan sum Cristen man sona, harwencge and
eald, se wæs gehaten Uictor.
 92. Þa ongunnon þa cwelleras clypian þone ealdan to heora
gereorde, ac he hraðe axode for hwilcum intingum hi wæron swa wundorlice
bliðe, oððe hu hi mihton ænigne mete þicgan betwux þam
ofslagenum.
 96. Þa sæde heora sum þæt hi Cristene wæron, and se
casere hete hi ealle ofslean oðrum to bysne.
 99. Se ealde Uictor þa incundlice geomerode, and hlude clypode,
Eala, come ic ær, þæt ic mihte geendian mine ylde mid swylcum, and min
ealde blod mid þissere eorode ageotan, þæt ic heora wurðmyntes ne
wurde bedæled.
 104. Hwæt ða hæþenan þa hine bestodon, and heton hine
secgan mid swyðlicum þreate hweþer he Cristen wære, þa he wilnode
þyllices.
 107. He beseah þa to heofonum, and sæde mid geomerunge, Eall
middaneard is mid miste befangen deopre nytennysse, buton us Drihten crist
oþþe his leoht forgife, oþþe us læde onweg; and geunne me nu Crist
æfter þysre cyþnysse, þæt ge me færan ne lætan fram þysum
ofslagenum halgum.
 113. Æfter þysum wordum seo wedende meniu ofslogon þone
Uictor þæt he feallende sweolt, and he swa geearnode þa ecan myrhðe
mid þam halgum werum, swa swa he wiscte himsylfum.
 117. Hwæt wille we furðor secgan hu se unsæliga casere his
fyrdinge geendode, þonne he forferde on ende?
 119. Ac uton þencan georne þonne we þyllic gehyrað,
þæt we þe beteran beon, þurh þa boclican lare.
 121. We sceolon swincan, and oferswyðan unþeawas mid godre
drohtnunga Godes rice geearnian; þæt we mid þam halgum þe we heriað
nu blissian moton, þeah we martyras ne beon.
 125. We sceolon geþencan hu geþyldige hi wæron þa þe for
Cristes naman gecwylmede wæron; hi man swang mid swipum, and on sæ
adrincte, oððe on fyre forbærnde, oþþe forðwyrftum limum to
wæfersyne tucode, mid gehwilcum witum; and on ælcum wawan hi wæron
geþyldige, and ælcne hosp hi forbæron for þæs Hælendes naman.
 132. Nu synd we swa asolcene þæt we swincan nellað nan
þincg, fornean ne urum lustum wiðcweþan wið þam þæt we moton
þa micclan geþincða habban on heofonum mid þam halgum martyrum; ne we
nellað forberan an bysmorlic word for ures Drihtnes naman, swa swa we don
sceoldon, ac butan geþylde and þeawfæstnysse we yrsiað swa swa leo,
and lythwon þencað hu we earmingas sceolon æt þam ælmihtigan Gode
ænige miltsunge begitan, nu we swa recelease syndon, and swa reþe us
betwynan.
 142. Geþyld is micel mægen, and mannum nydbehefe, swa swa ure
Hælend cwæð to his halgum apostolum, <foreign>In patientia uestra possidebitis
animas uestras</foreign>; On eowrum geðylde ge geahniað eowre sawla.
 146. Gif se geþyldiga man mid his þolmodnysse his sawle gehylt,
swa swa us sæde Crist, þonne forlyst se yrsigenda wer his agene sawle
þurh weamodnysse, and heo gewislice forfærð.
 150. Gif we wislice libbað, swa swa us wissiað bec, þonne
mage we becuman to Cristes halgum, æfter ure geendunge, and æfre mid him
wunian; forþan þe þes middaneard flihð aweg swyðe, and ure dagas
gewitað, swa swa wegfærende menn; and se forþgewitena dæg ne went
næfre ongean, ac ælc tid us drifð forð to deaþe unþances.
 157. Þa halgan þe we heriað, and heora gelican, forsawon
þisne middaneard, þeah þe he myrge wære, þa ða hi on life
wæron, forþan þe hi gewilnodon þæs ecan.
 160. Þa wæs langsum lif, and liþe gewederu, hælo on
lichaman, on langsumere sibbe, wæstmbærnys on eorþan, and genihtsumnyss
on spedum; ac swaþeah þa halgan eall þæt forhogodon, and þæs ecan
lifes eallunga gewilnodon.
 165. Efne nu þæs middaneard is for micclum geswenct, and mid
manegum earfoðnyssum yfele geþreatod; and þeahhwæþere we lufiað
his earfoðnysse git, and to þisum swicolum life we swincað and tiliaþ,
and to þam towerdan life we tiliað hwonlice, on þan þe we æfre
habbað swa hwæt swa we her geearniað.
 171. Hwilon þæs middaneard teah menn fram Gode, mid his
fægernyssum, and nu he fylst us to Gode, forþan þe he is afylled mid
fela earfoþnyssum.
 174. Uton forþy awendan urne willan to Gode, and to þam ecan
life ure smeagunge nu, þæt we eft moton þær æfre wunian; swa swa
Crist sylf behet þam þe hine lufiað.
 178. Þam is wuldor and wurðmynt a to worulde; AMEN.

END_TEXT
START_TEXT

ÆLS (Denis)
B1.3.29.
Passion of St. Denis and his Companions: Skeat 1881-1900, II, 168-90.



 1. <foreign>VII IDUS OCTOBR, PASSIO SANCTI DIONISII ET SOCIORUM EIUS</foreign>.
 1. PAULUS, ÐEODA LAREOW, þa ða he geond land ferde bodigende
geleafan swa swa him bebead se hælend, þa becom he on sumum dæge to
sumere mæran byrig Athenas gehaten, healic and mære þære Greciscra
heafodburh, on hæðenscipe wunigende.
 6. Þær wæs Dionisius, se deorwurða martyr, þæra
hæþena lareow on heora geleafleaste, oþ þæt Paulus hine awende of
woge to rihte.
 9. Se Dyonisius geseah, mid sumum oþrum uðwitan, on egypta
lande þær hi æt lare wæron, hu seo sunne aþystrode to sweartre
nihte fram middæge oð non þa ða ure Drihten þrowode for mancynnes
alysednysse, and hi micclum þæs wundrodon.
 14. Þa cwæð Dyonisius, þeos deorce niht getacnaþ micel
leoht towerd eallum middanearde þæt God sylf geswutelað soðlice
manncynne.
 17. He wæs þa iung mann, þa ða þis gewearð, and him
com þæt leoht to, þurh Paules lare syððan, swa swa we her secgað
on þisre soðan rædincge.
 20. Paulus eode þa gleawlice and heora godas sceawode ealle be
endebyrdnysse, and eac þa weofoda, oþ þæt he funde an weofod þe
þis gewrit on stod, <foreign>Deo ignoto</foreign>; þæt is on Englisc, Uncuðum gode is
þis weofod halig.
 24. Þa bewende hine Paulus to Dionisie þam Drihtnes men and
cwæð, Hwæt is se uncuða god þe ge arwurðiað þus?
 27. Þa cwæð Dyonisius, he is digle git mannum, and is towerd
on worulde, and gewylt ealle þing, heofonas and eorþan, and his rice
wunað a buton ende.
 30. Ða andwyrde Paulus, hwæt þincð eow be þam gode,
biþ he gast oððe man?
 32. Dyonisius andwyrde þam arwurðan Paule þus, He bið
soðlice God, and soðlice man, and he sylf geedniwað þisne ealdan
middaneard; ac he is git uncuð, forþan þe he cucu wunað mid Gode on
heofonum.
 36. Þa cwæð se halga Paulus, þone God ic eow bodige þone
ðe ge hatað uncuðne; he is acenned of Marian þam mæran mædene,
and he þrowode deað sylfwilles for mannum, and aras of deaðe þurh his
Drihtenlican mihte.
 41. He astah eac to heofonum to his halgan fæder, and sitt on
his swiðran hand, soð God, and soð man, þurh þone synd geworhte ealle
þincg on worulde, and he cymð to demenne ælcum be his dædum, on ende
þyssere worulde mid wuldorfullum englum.
 46. Þa ða Paulus þær lange dæges geleafan þær
bodode, þa gelyfde Dyonisius on þone lifigendan God, and oncneow þæt
his godas gramlice deofla wæron.
 48. He bæd þa georne Paulum þæt he him gebæde fore
þone mildheortan Drihten, þæt he his discipulus wurde.
 51. Eft on þam oþrum dæge eode Paulus be þære stræt,
and gemette ænne blindne mann, se wæs geboren swa; se bæd gemahlice
þone mæran Paulum þæt he hine gehælde on þæs Hælendes
naman, and se eadiga apostol his eagan gemearcode mid þære halgan rode,
þone Hælend biddende, þæt he him gesihðe forgeafe, and he geseah
sona, se ðe blind wæs geboren, and him bebead Paulus ðus, Gang to
Dyonisie, nu þe God onlihte, and sæge þæt he onette, swa swa he ær
behet, þæt he beo gefullod fram fyrnlicum synnum.
 62. Þa eode se gehæleda, gehyrsum þam apostole, and bead his
hæsa bealdlice Dyonisie.
 64. Dyonisius þa axode þone ærendracan, ofwundrod, eart þu
la se blinda þe swa geboren wære?
 66. He andwyrde sona þam arwurþan were, Ic eom se ylca þe
þu embe sprycst, þe blind wæs geboren, and seo beorhte sunne minum eagum
ne scean oþ þisne andwyrdan dæg; ac se eadiga Paulus mine eagan onlihte
þurh his drihtnes mihte, þe he mannum embe bodað.
 72. Dionisius þa aras, and hraðe efste to Paule mid eallum his
hiwum to ðam halgan fulluhte, and wearð gefullod, and folgode Paule þreo
gear tosomne swa hwider swa he siðode, and deoplice undernam Drihtnes lare
æt him, oð þæt se halga apostol hine gehadode to bisceope to
þære Atheniscan byrig þær he geboren wæs, and het hine bodian
bealdlice geleafan, and þæt halige godspel þam hæðenum leodum.
 81. Dionisius þa wunode, deoplice gelæred, on þære
foresædan byrig æt his bisceopstole, and bodode þam landfolce Godes
lare georne, þam þe he ær wæs lareow on heora geleafleaste.
 85. He gebigde þa þa burhware to Gode, and þone mæstan
dæl þæs mancynnes to geleafan and fela bec gesette be ðam soðan
geleafan, and be engla werodum mid wundorlicre smeagunge, and to oþrum
bisceopum þa bec asende, þa ðe Paulus gehadode, and se halga Iohannes.
 91. Sum þæra hatte Titus, sum Timotheus, sum Policarpus, and
gehwilce oþre.
 93. Eac to Iohanne, þam arwurðan godspellere, he sende gewritu
þa þa he on wræcsiðe wæs on Pathmo þam iglande, þa þa se
arlease casere Domicianus hine fordemde þyder.
 97. Dionisius hine gefrefrode mid forewitegunge þa and sæde
þæt he wiste þa gewislice þurh God, þæt Iohannes sceolde siþian
of þam iglande eft to Asian lande swa swa hit gelamp siððan, and þær
godspel awritan, swa swa hit gewearð eft.
 102. Dionisius þa ferde geond fela burga gehwider, and geond land
bodigende bealdlice geleafan, and gebigde mancynn micclum to Gode, and untrume
gehælde on þæs Hælendes naman, oð ðæt he geaxode þæt
þa arwurþan apostolas Petrus and Paulus on cwearterne wæron on Romana
byrig, under þam reþan Nero.
 109. Þa wolde Dionisius, gif hit gewurðan mihte, þrowian
martyrdom mid þam apostolum, and gewende þa ham mid wundorlicum ofste,
betæhte his bisceopstol oþrum bisceope sona, and ferde fram Greclande mid
geferum to Rome, ofer langne wæg, æfre geleafan bodigende.
 115. Hit gelamp ða swa, for his langsumum fære, þæt þa
halgan apostolas, swa swa se hælend wolde, wæron gemartyrode æt þam
manfullan Nero ær þam þe Dionisius to Rome become.
 119. He com þa æt nextan siððan se casere Nero his lif
geendode earmlicum deaðe, and wæs Clemens papa on Petres setle þa; se
underfeng mid arwurðnysse þone æþelan bisceop, and mid lufe geheold
for his halgan drohtnunge.
 124. Þa wunode se bisceop binnan Rome byrig mid Clemente papan
cuðlice sume hwile, oð þæt Clemens him cwæð to, swa swa Crist him
gewissode, Gesihst þu, min leofa bruðor, hu fela lande wuniað gyt on
hæðenscipe, and ures Hælendes gerip mænigfeald is on mancynne, and
feawa wyrhtan þærto; and þu eart gelæred geleaffullice þurh God,
and on halgum mægnum micclum geglencged?
 132. Far nu on Godes naman to Francena rice, swa swa Cristes cempa,
mid cenum geleafan, and beo þe forgifen to bindene and to alysenne, swa swa
ic underfeng æt minum foregengan, þam halgan Petre, swa swa se hælend
him forgeaf.
 137. Ic cweðe þæt þu underfo eall Francena rice to þinre
bodunge, and beo Crist sylf mid ðe, swa hwider swa þu gecyrst, swa swa he
soðlice wæs mid þam eadigan Petre and Paule on life.
 141. Ne wanda þu nateshwon for þan wælhreowan folce; swa man
swiðor swincð, swa man selran mede underfehð.
 143. He funde him þa geferan, and he ferde gebyld þurh þone
halgan gast, þam hæðenum bodigende cristendom and fulluht, oð þæt
he com to anre byrig, Parisius gehaten, þam hæðenum tomiddes on
þæra Francena rice, and him fylste se Hælend mid tacnum and wundrum,
swa þæt he gewylde þa hæþenan, and to geleafan gebigde þa
burhware forhraðe.
 150. He gebohte þa land æt anum geleaffullan men, and þær
cyrcan arærde hraðe mid cræfte and Godes þeowas gehadode þe þam
heofonlican Gode þeowian mihton on mynsterlicre drohtnunge.
 154. Hwæt þa Dionisius dæghwamlice gebigde fela to geleafan
mid his fægeran lare, and his Drihtne geþeodde þam þe he þam deofle
ætbræd, and menn sohton þa cyrcan swiðe mid geleafan.
 158. Swa fela wundra worhte se ealwealdenda God þurh þone
halgan wer, þæt þa wundra gebigdon þa wiðerrædan hæðenan to
þæs Hælendes geleafan eallswa swiðe swa his bodung, swa us bec
secgaþ.
 162. He sende his geferan sume to Ispaniam, and to oðrum landum,
Godes lare to sawenne, and he sylf unforht mid þam Francum wunode, þe þa
swiðost dweledon on deofles biggencgum.
 166. Gelome þa hæðengildan, þe þær heteloste
wæron, gesamnodon heora gegadan and ceaste astyrodon, and comon mid wige to
þam arwurðan were.
 169. Ac swa hraðe swa hi gesawon his scinendan nebwlite mid þam
heofonlican leohte, þonne ledon þa hæðenan heora wæpna adune, and
mid wundrunge hi astræhton to þam halgan bisceope, biddende forgifennysse;
oððe gif heora ænig nolde þonne git gelyfan, ðonne wearð se
afyrht, and fleah him aweg.
 175. Wundorlic Godes gifu, þæt þam wæpenleasan menn ne
mihton þa wælhreowan mid wæpnum wiðstandan, ac him onbugon þa
Francan and þa fyrlenan Norðmenn to þam wynsuman iuce wuldres cynincges.
 179. Wurdon þa tobrocene, wide geond þæt land, þæra
hæþenra Goda hus and anlicnyssa þurh þæra manna handa, þe hi
macodon and guton, and Godes gelaðung weox on geleafan swyðe.
 183. Se ealde deofol þe is mid andan afylled nam micelne graman
ongean þone Godes man for þæs folces gecyrrednysse fram his fulum
biggengum, and smeade hu he mihte þone micclan cristendom on sume wisan
adwescan mid his searocræftum.
 188. Ða wurdon æt nextan þa wælhreowan hæþengildan
mid teonan astyrode, swa swa hi tihte se deofol, and sendon to Domiciane, þam
deoflican casere se ðe æfter Nero genyrwde ða Cristenan, cyðende on
gewritum be þam halgan were, hu þurh his lare þæt landfolc wæs
gebiged, and eall seo burhwaru to Cristes biggengum, and bædon hine
inwerdlice, þæt he his arwurðum godum sumne ræd funde, þæt þe
hraðor nære heora gemynd adylegod þurh Dionisies lare.
 198. Þis gewrit com ða to þam casere on Rome, and he wearð
sona wodlice astyrod, swa þæt he het acwellan ealle þa Cristenan þe he
ofaxian mihte, on eallum landum, wolde þæt nan man ne belæfde Cristen.
 203. He sende eac sona sumne heahgerefan Sisinnius gehaten, swiðe
hetel deofol, mid manegum geferum to þæra Francena rice, þæt hi
Dionisius, þæs Drihtnes þægen, sceoldon mid wæpnum acwellan, buton
he wolde bugan to þam bysmorfullum godum.
 208. Hwæt þa Sisinnius mid swiðlicum prasse ferde, oð
þæt he to þære byrig com þær se bisceop on wæs lærende
þæt læweda folc to geleafan georne.
 211. Þa het se wælhreowa þone halgan wer gebindan, and
ænne mæssepreost þe he him mid funde, Rusticus geciged, and sumne
ercediacon Eleutherius gehaten, mid heardum cnottum samod.
 215. Þas halgan weras æfre wunodon mid þam bisceope, oð
þæt hi togædere ealle to Gode ferdon.
 217. Þa axode Sisinnius mid swiðlicum þreate þone halgan
wer sona hwylcne God he wurðode.
 219. Hi cwædon þa ealle þry swilce mid anum muðe, We
andettað mid muðe and on mode gelyfað on þa halgan ðrynnysse, þe is
heofonlic God, þæt is fæder and sunu and se frefrigende gast, and we
bodiað mannum middaneardes alysednysse þurh ðone halgan sunu þe se
heofonlica fæder sylfwilles asende to slege for us.
 226. Sisinnius ða cwæð, secgaþ gif ge willað þam
casere gehyrsumian, and on his godas gelyfan, gif ge þonne nellað, nelle ic
leng mid wordum ac mid heardum swinglum his hæsa eow cyðan.
 230. He het ða þone halgan bisceop unscrydan, and
unmæðlice swingan, and he sang his gebeda betwux þam witum, wurðigende
his Drihten, þe hine eaðe mihte wiþ þa manfullan ahreddan; ac se halga
sceolde on þam sceortum witum his Drihtne geefenlæcen, and deað
þrowian for hine, swa swa Crist sylf dyde, þe sealde hine sylfne for us.
 237. Eft þa Sisinnius het swingan þone mæssepreost, and eac
þone diacon, Dionisies geferan, and het hi siððan lædan tosomne on
racenteagum to leohtleasum cwearterne for heora geleaffulnysse.
 241. He het hi eft swingan, and siððan þone bisceop on isenum
bedde astrehte, and byrnenda gleda dyde under his nacode lic, swa man
Laurentium dyde; ac se halga hine gebæd on þam bedde to Gode.
 245. Þa het se wælhreowa hine wurpan deorum þe wæron
ofhingrode þæt hi þone halgan wer abiton, ac þa reðan deor swa
hraðe swa hi him to comon, lagon æt his fotum swylce hi afyrhte wæron.
 249. Þa het se dema awurpan þone Drihtnes ðægen into
byrnendum ofne, ac his gebedu adwescton ealne þone lig, and he belaf þær
gesund.
 252. Git þa se wælhreowa dema het wyrcan ane hencgene, and het
hon þone bisceop to bismore þæron, and he swa hangigende þone
hælend bodode eallum ætstandendum, swa swa Andreas dyde.
 256. Þa het se dema eft don hine of þære hencgene, and
lædan hi ealle þry to leohtleasum cwearterne, and fela oðre Cristene to
þam cwealmbærum huse.
 259. Hwæt ða se bisceop bliðelice tihte mid lare þa
Cristenan on þam cwearterne to Gode, and him eallum mæssode; þa mid
þam þe he tobræc þæt halige husel þa com þær heofonlic leoht
ofer ealle þa meniu, swilc swa hi ær ne gesawon.
 264. Þær com eac se Hælend mid þam heofonlican leohte,
and fela engla mid him, þær menn onlocodon, and nam þæt husel þe
ðær gehalgod wæs, and cwæð to þam bisceope mid blyðre ansyne,
Min leofa, underfoh þis, and ic mid minum fæder þe mid fulfremednysse
gefylle þa gerynu, forðan þe mid me is mycel med þe sylfum, and þam
ðe gehyrað hæl on minum rice.
 272. Ongin nu stranglice, and þin gemynd stent on heorunge, seo
lufu and welwillendnys þe wunað on þinum breoste, for swa hwæne swa
heo bit heo bið tiða simle; and æfter þysum wordum he gewende to
heofonum.
 276. Sisinnius eft het sona þæs on mergen gefeccan þa halgan
of þam fulum cwearterne, and het geoffrian heora lac þam lifleasum godum,
gif hi heora lifes rohton oþþe rædfæste wæron.
 280. Þa halgan þa þurhwunodon on ðæs Hælendes
geleafan, and se woda dema wolde þa git cunnian, gif he mihte, hi gebigan
fram Godes biggencgum; het hi þa ealle beswingan eft swyðe mid gyrdum, and
siððan beheafdian for þæs Hælendes geleafan.
 285. Þa læddon þa hæðenan þa halgan to slæge, and
Dionisius þancode his Drihtne mid herunge ealra þæra wundra þe he
worhte þurh hine; and hi wurdon beheafdode swa se wælhreowa het mid
scearpum æxum, and þær geswutelode God swiðe micel wundor þurh
þone mæran bisceop.
 291. Þær com þa micel leoht to þæra martyra lice, and
þæs bisceopes lic mid þam leohte aras, and nam his agen heafod þe
ofaheawen wæs uppan ðære dune, and eode him forð þanon ofer twa
mila, þam mannum onlocigendum, his Drihten herigende mid halgum lofsangum;
and engla werod eac þær wynsumlice sungon, oð þæt þæt lic
becom þær ðær he licgan wolde, mid heafde mid ealle, and þa halgan
englas singallice sungon, swa swa us secgað bec.
 301. Hwæt ða hæþenan, þa þe gehyrdon þone sang and
þæt wundor gesawon, awurpon heora gedwyld, and gelyfdon on Crist, and eac
þa cwelleras sume; and þær nan ne belaf þe gelyfan nolde, ac gewendon
him aweg, for þam wundrum afyrhte.
 306. Þæt wæs syllic wundor þæt se soðfæsta martyr
heafodleas mihte gan, God ælmihtigne herigende, and eac swylce yrnan mid
engla heapum; ac God wolde geswutelian þurh þæt syllice tacn þæt
his sawl leofode þeah þe se lichama wære ofslagen, and wolde mannum
æteowian hu micelne geleafan se halga wer hæfde to þam Hælende on
life.
 313. Sisinnius swaþeah, se ungesæliga dema, nolde on Crist
gelyfan, ac het acwellan ealle þe þurh Dionisies lare gelyfdon on God, mid
mislicum witum swiþe wælhreowlice; and heora sawla ferdon to þam
soðfæstan life.
 318. Þæs halgan preostes lic and þæs geleaffullan
diacones, Rusticus and Eleutherius, lagon uppan þære dune, þær hi
beheafdode wæron mid þam halgan bisceope, þa ða his lic awæg eode,
swa swa we awriton ær.
 322. Þa bæron þa hæðenan cwelleras þæra halgena
lic sona to scipe woldon hi besencan on flode, ac se ælmihtiga scyppend
wiðsloh þam unræde.
 325. Sum æþelboren wif wæs þe wiste heora unræd, and
gelaðode þa cwelleras swilce for cyððe hire to, and fordrencte hi mid
wine, and het dearnunga faran þa hwile to þam scipe and forstelon þa lic;
and heold hi arwurðlice, oþ þæt seo ehtnys geswac, and se cristendom
acucode æfter þære cwealmbærnysse.
 331. Eft siðþan on fyrste feng þæt Cristene folc to and
worhton mære mynster ofer þæra martyra lic, þær hi ealle ðry
licgað, on ænlicum wurðmynte.
 334. Þær beoþ fela wundra geworhte gelome þurh þa halgan
martyras mannum to frofre, þær underfoð þa blindan, þurh heora bena,
gesihðe, and þa deafan heorcnunge, and þa healtan færeld, and þa
wodan þær beoð gewittige þurh hi, and ungerime wundra þær
wurðað foroft; to lofe þæm ælmihtigan þe leofað a on ecnysse;
AMEN.

END_TEXT
START_TEXT

ÆLS (Martin)
B1.3.30.
Saint Martin: Skeat 1881-1900, II, 218-312.



 1. <foreign>INCIPIT VITA SANCTI MARTINI EPISCOPI ET CONFESSORIS ANGLICAE</foreign>.
 1. SVLPICIVS HATTE SVM snoter WRITERE, ÐE WOLDE AWRItan þa
wundra and mihta þe Martinus se mæra mihtiglice gefremode on þisre
worulde, and he wrat þa be him þa ðing þe he ofaxode, oððe æt
him sylfum, oððe æt oþrum mannum, forðan þe manegum wæron his
wundra cuþe, þe god worhte þurh hine; and we þæt Englisc nimað of
þære ylcan gesetnysse, ac we ne writað na mare buton his agene wundra.
 10. MARTINVS SE MARA BISCEOP WÆS GEBOREN on þam fæstene
Sabaria gehaten, Pannoniscre scire and Ticinis he wæs afed Italian landes.
 13. He com of hæðenum magum, æþelborenum swaðeah, of
wurðfulre mægðe æfter woruldþingum.
 15. His fæder wæs ærest cempa, and eft cempena ealdor, and
Martinus wæs gewenod to wæpnum fram cildhade, and campdome fyligde betwux
larlicum gefylcum; ærest under Constantine þam æþelan casere, and eft
under Iuliane þam arleasan wiðersacan; na swaþeah sylfwilles, forþan
þe he fram cildhade wæs swyðor onbryrd þurh God to godcundlicum
þeowdome, þonne to woruldlicum campdome, swa swa he cydde syððan.
 23. Þa ða he wæs tyn wyntra þa wearð he gecristnod his
maga unþances, and on wundorlicum gemete sona to Godes þeowdome he wæs
eall gehwyrfed; and þa þe he wæs twelf wintra he gewilnode to westene,
and he hit eac gefremode gif he þa ylde hæfde.
 28. His mod wæs swaþeah æfre embe mynstru smeagende,
oþþe embe cyrcan and Godes gesetnyssum; He smeade þa on cildhade þæt
he siððan gefremode.
 31. Þa wæs þære casere bebod þæt þæra cempena
suna þe wæron forealdode wurdon genamode to þam ylcan campdome þe
heora fæderas on wæron, and Martinus þa wearð ameldod fram his
fæder, þe on his weorcum andode, and he wearð geracenteagod þa þa he
fiftyne wintre wæs, betæht to þam gewinne mid anum his þeowan þe
his gesiðe wæs, þam he sylf þenode swiþor þonne he him; and samod
hi gereordoden swa swa gelican.
 40. Þreo gear he ferde mid þam folclicum cempum buton
gewæpnunge ærþan þe he wære gefullod, ungewemmed swaþeah fram
woruldlicre besmitennysse on þære þe mennisc cynn micclum on syngað.
 44. Embe his efencempan he hæfde welwillendnysse, and micele
lufe, and gemetfæst geðyld, and soðe eadmodnysse ofer mennisc gemett.
 47. Swa micele forhæfednysse he hæfde on his bigleofan,
swilce he munuc wære swiðor þonne cempa; and for his æðelum
þeawum his efencempan ealle þa hine arwurðodon mid wundorlicre lufe.
 51. He næs þa git gefullod, ac he gefylde swaþeah þæs
fulluhtes dæda mid fulfremedum weorcum, swa þæt he swincendum fylste,
and fedde þearfende, and nacode scrydde, and nan þing him sylfum of his
campdomes scipe on his seode ne heold, buton þæt he dæghwamlice to
bigleofan hæfde, swa swa þæt godspel sægð, Ne þenc þu be
mergene.
 58. ON sumere tide he ferde forð þurh ane burh Ambianis
gehaten, on hetelicum wintra, on swa swiðlicum cyle þæt sume men swulton
þurh þone.
 61. Þa gemette he ðær ænne þearfan nacodne, biddende
þa riddan þæt hi him sum reaf sealdon; ac hi ridon him forð, ne
rohton his clypunge.
 63. Martinus þa ongeat þæt he moste his helpan, þa ða
þa oþre noldon, ac he nyste swaþeah hwæt he sealde þam nacodan,
forþan þe he sylf næfde naht butan his gewædum, and his
gewæpnunge, forðan þe he on swilce weorc aspende ær his ðing.
 69. He gelæhte ða his sex, and forcearf his basing, and sealde
healfne dæl þam gesæligan þearfan, and þone healfan dæl he dyde
on his hricg.
 72. Þa hlogon his geferan þæs forcorfenan basinges, sume eac
besargodon þæt hi swilces naht ne dydon, þonne hi butan næcednysse
him bet mihton tiðian.
 75. On þære ylcan nihte he geseah on swefne þone Hælend
gescrydne mid þam healfan basinge, þe he sealde þam þearfan, and het
þæt he biheolde to his drihtne werd and oncneowe þæt reaf þe he
sealde þam þearfan.
 79. Þærrihte gehyrde se halga Martinus þone Hælend
clypian to his halgum englum mid beorhtre stemne, and to him ymbstandendum
cwæð, Martinus, þe git nis gefullod, me mid þysum reafe gescrydde.
 83. He gemunde þa his cwydes þe he cwæð on his godspelle,
þæt þæt ge doð on minum naman anum of þysum læstum, þæt
ge doþ me sylfum, and forþi he geswutelode hine sylfne Martine on swefne
mid þam reafe þe se þearfa underfeng for his naman on ær.
 88. Se halga wer swaþeah næs ahafen þurh þa gesihþe, ac
Godes godnysse he oncneow on his weorce.
 90. And þa þa he wæs eahtatyne wintre, he wearð gefullod
on Gode, nolde þeah git forlætan, for his leofan ealdormenn, þone
folclican campdom, ac for his benum swa wunode twa gear fullice siððan he
gefullod wæs.
 94. Hwæt ða færlice wearð þæs fyrlenan leodscipes
onræs into Gallias, and Iulianus se casere gegaderode his here, and began to
gifenne ælcum his cempum cynelice sylene, swa swa hit gewunelic wæs.
 98. Þa wende Martinus þæt he þa wel mihte wilnian æt
þam casere þæt he of þam campdome þa cuman moste.
 101. Him ne ðuhte na fremfullic þæt he fenge to þære
gife, and syððan ne campode mid þam casere forð.
 103. He cwæð þa to þam arleasan, oð þis ic campode
þe, geþafa nu þæt ic Gode campige heononforð, and underfo þine
gife se ðe feohte mid ðe.
 106. Ic eom Godes cempa, ne mot ic na feohtan.
 107. Ða gebealh hine se casere, and cwæð þæt he for
yrhðe þæs toweardan gefeohtes, na for eawfæstnysse, hine sylfne
ætbrude swa þam campdome.
 110. Ac Martinus unforht to þam manfullan cwæð, Gif ðu to
yrhðe þis telst, and na to geleafan, nu to mergen ic stande on mines
Drihtnes naman ætforan þam truman, and ic fare orsorh mid rodetacne
gescyld, na mid readum scylde oððe mid helme þurh þæs heres werod.
 116. Þa het se arlease healdan þone halgan þæt he wurde
wæpnlæs aworpen þam hæðenum.
 118. On þam æftran dæg dydon þa hæðenan þæt hi
budon sybbe, and hi sylfe þam casere, and ealle heora ðing to his
anwealde.
 121. Hwam twynað la forði þæt þæs geleaffullan weres
wære se sige, þa þa him wæs getiþod þæt he wæpenleas
nære aworpen þam here?
 124. Þeah þe se arfæsta Drihten eaþe mihte gehealdan
andsundne his cempan, He ætbræd þæt gefeoht, þæt furðon
næron gewemmede Martines gesihþa on oðra manna deaðe.
 128. Hwilcne oþerne sige sceolde ure Drihten syllan for his
cempan selran þonne þone, þæt nan man ne swulte, ac þæt hi to
sibbe fengon.
 131. Ða forlet Martinus, swa he gemynte gefyrn, þone
woruldlican campdom, and to þam halgan were ferde Hilarium þam bisceope on
þære burhscyre þe is Pictauis gehaten, forðan þe he wæs acunnod
on Godes geleafan and on goddre lare, and he þa wunode mid þam were sume
hwile.
 137. Þa wolde se halga hadian hine to diacone ac he
wiðcwæð gelome, cwæð þæt he wyrðe nære.
 139. Þa underget se bisceop þæt he mihte hine gibigan gif he
him bude læssan had, and bead him þæt he wære gehadod to exorcista,
þæt we hatað halsigend þe ðe bebyt deoflum, þæt hi of gedrehtum
mannum faran.
 143. And he þa ne forsoc þone eadmoddran had, ac wearð swa
gehadod æt þam halgan bisceope.
 145. Þa æfter sumum fyrste he wearð on swefne gemynegod,
þæt he sceolde his eþel and his eard geneosian, and fæder and modor,
þe fullice wæron hæþene; and he ferde ða be leafa þæs
foresædan bisceopes, and he hine georne bæd þæt he ongean cuman
sceolde.
 150. Martinus þa ferde to þam fyrlenan lande, and þa þa he
com to muntum, þa gemette he sceaðan, and heora an sona his exe up
abræd, wolde hine slean, ac him forwyrnde sum oþer, swa þæt he
þæt hylfe gelæhte, and wiðhæfde þæt slege.
 155. He wearð swaþeah gebunden bæftan to his bæce, and
heora anum betæht þæt he hine bereafode.
 157. Þa ongan se hine befrinan hwæðer he forht wære,
oððe hwæt he manna wære, oþþe he Cristen wære.
 159. Þa andwyrde Martinus him anrædlice, and cwæð
þæt he nære swa orsorh on eallum his life, for þam þe he wiste
towerde Godes mildheortnysse swiþost on þam costnungum; and cwæð
þæt he besargode swiðor his gedwyldes þæt he unwyrðe wæs Godes
mildheortnysse.
 165. Began ða to bodigenne þa godspellican lare swa lange þam
sceaðan oþþæt he gelyfde on God, and Martine fyligde micclum hine
biddende þæt he him fore gebæde; and he forð þurhwunode on
æwfæstre drohtnunge, and eft us þis cydde.
 170. Þa þa he com to Mediolana, þa gemette he ænne deofol
on menniscum hiwe, and he Martinum befran hwider he siðode.
 172. Þa sæde him se halga þæt he þider ferde þe hine
Drihten clypode.
 174. Ða cwæð se scucca sona him to andsware, Swa hwider swa
þu færst, oððe swa hwæt swa þu beginst, þe bið wiþerræde
seo deofol.
 176. And se halga wer him cwæð to, Drihten me is on fultume,
ne ondræde ic hwæt man me do; and se deofol þærrihte fordwan on his
gesihðe.
 179. Martinus þa ferde forð swa he gemynte, and his modor
gebigde to Godes biggencgum, and to þam halgan fulluhte, þeah þe his
fæder nolde bugan of þam gedwylde, and þeah þurh Drihtnes fultum
Martinus gerihtlæhte manega of þam folce.
 184. Þa asprang geond ealle woruld Arrianes gedwyld, and Martinus
mid geleafan micclum wan ongean, oðþæt he wearð geswenct mid
swiðlicum witum, and openlice beswungen, and of þære byrig adræfed.
 188. He ferde þa ongean to Italian lande, and on Mediolana him
mynster arærde, forðanþe se foresæda Hilarius was afaren to
wræcsiðe, for þam ylcan gedwylde þe þa dwollice asprang; ac þa
gedwolmen sona hine adrifon þanon, and he ferde swa þanon to sumum iglande
Gallinaria gehaten, mid anum halgum mæssepreoste se leofode on wæstene be
wyrta morum lange.
 196. Martinus þa on þære tide on his mete þigde þa
ættrian wyrt, þe Elleborum hatte, and þæt attor sona hine swiðe
þreade fornean to deaðe; ac he feng to his gebedum, and eall seo sarnys him
sona fram gewat.
 201. Þa æfter sumum fyrste þa ða he ofaxod hæfde
þæt se halga Hilarius ham cyrran moste of þam wrecsiðe, þa gewende
he to him, and he mid arwurðnysse hine eft underfeng; and Martinus ða
siððan him mynster þær arærde, gehende þære byrig þe is
gehaten Pictauis.
 207. Ða com an gecristnod man and gecuðlæhte to Martine, and
wunode mid him, wolde his lare underfon, ac æfter feawum dagum he wearð
færlice seoc, swa þæt he forðferde ungefullod sona, and se halga
Martinus næs æt ham þa hwile.
 212. Ða gebroþra sarige þa sæton ofer þæt lic, and
Martinus com þa micclum dreorig, and het hi gan ut and behæpsode þa
duru, and astrehte hine sylfne sona ofer þone deadan biddende his Drihten
þæt he þone deadan arærde.
 217. Þa æfter sumum fyrste he gefredde on his mode þæt
Godes miht wæs towerd, and he astod þa up anbidigende unforht his bena
tiða.
 220. Þa æfter twam tidum astyrode se deada eallum limum, and
lociende wæs.
 222. Þa clypode Martinus micclum þancigende Gode.
 223. And þa þe þærute stodon instopon sona swiðe
ablicgede, þæt hi gesawon þa libban þone þe hi ær forleton
deadne.
 226. He wearð þa sona gefullod, and he siððan leofode
manega gear, and mannum sæde þæt he to þæs hextan deman hehsetle
wære gebroht, and þær him wæs gedemed to dimre stowe, þær he
unrot wunode, mid woruldmannum on witnungum þa hwile.
 231. And þa wearð gecyd þurh twegen englas þam
ælmihtigan deman þæt he se man wære þe Martinus fore gebæd, and
þa wearð eft geboden, þurh þa ylcan englas þæt he wurde gelæd
to life ongean, and Martine agifen, and hit wearð þa swa.
 237. Þa asprang Martines hlisa geond þæt land wide, þæt
se þe halig wæs on weorcum wære apostolic wer gelyfed.
 239. Eft æfter sumum fyrste ferde se halga wer ofer sumes
þegenes land Lupicinus gehaten, þa gehyrde he feorran færlice hream
wependre meniu, and he wearð þa gestedegod befrinende georne hwæt
þæt færlices wære.
 244. Him wearþ þa gesæd þæt sum ungesælig man hine
sylfne ahenge, of þære hiwrædene, and swa hangigende hine sylfne
adydde.
 247. Martinus þa inneode þær se man læg dead, and
adræfde ut ealle þa meniu, and hine sylfne astrehte ofer þone sawlleasan
lichaman sume hwile on gebedum; and he sona geedcucode and mid geornfulre
elnunge up arisende wæs, and nam Martinus swiþran hand, mid him astod and
forðstop mid him on þæs folces gesihðe.
 254. On þære ylcan tide þæt Turonisce folc wilnigende
wæs þæt Martinus wære to bisceope gehalgod to heora burhscire, ac
Martinus nolde ut of þam mynstre na hwider, oþ þæt sum his nehgebura
gesohte his fet sæde þæt his wif lage swiðe gebrocod; and begeat þa
uneaþe þæt he ut ferde.
 261. And seo burhwaru cepte hwænne he ut come, and gelæhton
hine sona, and gelæddon to þære byrig Turonia gehaten þæt he wurde
gehadod.
 264. Þa clypode eall seo meniu and cwædon anmodlice þæt
Martinus wære wyrðe þæs hades, and gesælig sacerd to swilcum
bisceopdome.
 267. Þær wæron bisceopas of gehwilcum burgum to þære
gecorennysse, þa wiðcwædon hi sume þæt Martinus nære wyrðe swa
miceles hades, for his wacum gyrlum, and þær wiðcwæð swiþost an
þæra bisceopa Defensor gehaten, ac he wearð gescynd þurh Godes
seþunge; þa sceolde man rædan sume rædinge him ætforan, ac se
rædere wæs utan belocen; þa gelæhte sum preost ænne sealtere
sona, and þæt ærest gemette rædde him ætforan þæt wæs
þis fers, Of unsprecendra muþe, and sucendra þu fulfremedest þin lof
drihten for þinum feondum, þæt þu towurpe feond and defensor.
 280. Sona swa his fers wæs ætforan him geræd þa wearð
þæt folc astyrod onswiðlicum hreame, þæt Godes sylfes seðung
þær geswutelod wære, and Defensor mihte his man þær tocnawan, and
þæt God wolde wyrcan his lof on þam unscæððigan Martine, and
gescyndan Defensor.
 286. Þa underfeng se halga wer bisceophadunge þær, and
þone had swa geheold, swa hit is unsecgendlic, mid þære ylcan anrednysse
þe he ær onwunode, mid þær ylcan eadmodnysse, and mid þam ærran
reafe; and swa he wæs gefylled mid geþungennysse, and mid þæs hades
wurðscype, þæt he mid weorcum gefylde ge þone bisceopdom mid eallum
wurðscipe, ge þone munuchad betwux mannum geheold.
 294. He wæs soðfæst on dome, and estful on bodunge,
arwurðful on þeawum, and þurhwacol on gebedum, singal on rædinge,
gestæððig on his lece, arfæst on gewilnunge, and arwurðful on his
þenungum.
 298. Eala hwilc welwillendnys wæs on his spræcum, and hwilc
geþungennys wæs on his þeawum, and hu micel glædnys on gastlicum
dædum wunode on þam halgan mid healicre fremminge.
 302. Eadig wæs se wer on þam ne wunode nan facn; nænne he
ne fordemde, ne nanum he ne forgeald yfel mid yfele, ac he eaðelice forbær
manna teonrædene mid micclum geþylde.
 306. Ne geseah hine nan man nateshwon yrre, ne on mode murcnigende,
ne mislice geworhtne, ac on anre anrædnysse æfre wunigende ofer mannes
gemet mid mycelre glædnysse.
 310. Sume hwile he hæfde hus wiþ þa cyrcan, þa æfter
sumum fyrste for þæs folces bysnunge, and for þære unstilnysse, he
gestaðelode him mynster twa mila of þære byrig, and seo stow wæs swa
digle þæt he ne gewilnode nanes oþres wæstenes.
 315. On ane healfe þæs mynstres wæs an ormæte clif
ascoren rihte adune, and seo deope ea Liger gehaten læg on oðre sidan, swa
þæt man ne mihte to þam mynstre cuman butan þurh ænne pæð
þæt he inganges bæde.
 320. Hundeahtatig muneca on þam mynstre wunodon under Martines
lareowdome mærlice drohtnigende; and ealle heora þincg him wæron
gemæne, and þær nan man næfde nan þing synderlices, ne hi cepes ne
gymdon, ne naht syllan ne moston, buta þam anum þe heora bigleofan forð
dydon; ne moste þær nan broðor began nænne cræft, buton he hine
gebæde oððe bec write.
 328. Þa wæron gebysgode þa yldran gebroðra on singalum
gebedum, and seo iuguð wrat and wunodon on stilnysse, swa swa him gewissode
Martinus.
 331. Atsomne hi æton on gesettum timan, and hi wines ne gymdon
buton wanhalum mannum, and manega þær hæfdon hæran to lice, and
þær hnesce gewæda wæron to læhtre getealde.
 335. Æþelborene weras þær wunodon on þam mynstre, þe
wæron estlice afedde, ac hi gewyldon hi swaþeah to þære ylcan
stiðnysse þe þær stod on þam mynstre, and manega we gesawon
siððan of þam bisceopas.
 339. La hwilc burhscir wæs þe nolde bisceop geceosan of
Martines mynstre, for his mærum gebysnungum?
 341. Ðær wæs þa gehende þam halgan mynstre swilce an
halig stow swyðe gewurðod fram folces mannum, swilce ðær martyres
lagon; and þa ærran bisceopas arwurðoden þa stowe, and þær weofod
gehalgodon, wolice swaðeah.
 346. Martinus ða ne gelyfde þam leasum gedwimore, ac axode
smealice þa yldostan preostas þæs martyres naman, oþþe hwænne he
gemartyrod wære, ac heora nan nyste nan gewis be þam.
 350. Þa nolde Martinus geneosian þa stowe, ne þam folce ne
lyfde, ac for sume dæg to mid feawum gebroþrum, and stod æt þære
byrgene, biddende þone ælmihtigan God, þæt he be þam geswutelode
hwæt he soþlice wære, oððe hwilcere geearnunge, þe þær
bebyrged wæs and gewurðod oþ þæt.
 356. Þa beseah se halga wer to his wynstran healfe, and geseah
þær standan ane atelice sceade, and sæde þæt he wære ofslagen
for ðyfþe, and on wite wunode, na on wuldre mid martyrum, and wære
gewurðod wolice fram þam folce.
 361. Hit wæs wundorlic swaþeah þæt hine swutollice
gehyrdon ealle þe ðær wæron, ac hi ne gesawon hine butan Martinus
ana, þe hit him eallum sæde.
 364. He het sona þa awæg don þæt weofod of þære
stowe, and þæt folc alysde fram þam leasum gedwylde.
 366. Æft on sumne sæl siðode Martinus on his bisceoprice,
þa bær man þær an lic anes hæðenes mannes þæt hi hine
bebyrigdon.
 369. Ða beheold Martinus þa hæðenan feorran, and wende
þæt hi bæron swa swa heora gewune wæs heora deofolgild dwollice ofer
heora land, and worhte þa rodetacn wiþ þæs folces werd, and bead him
on Godes naman þæt hi hit ne bæron na furðor, ac aledon þa
byrðene; and þa bærmen sona stedefæste stodon, swilce hi astifode
wæron.
 376. Þær mihte wundrian se ðe wære gehende hu þa earman
bærmenn gebundene to earðan wendon hi abutan, woldon forð gan; ac ða
þa hi ne mihton of þære moldan astyrian, þa asetton hi þæt lic,
and beseah ælc to oþrum, swiðe wundrigende hwi him swa gelumpe.
 382. Ac þa þa martinus oncneow þæt hi mid lice ferdon, na
mid deofolgilde, þa dyde he up his hand, and sealde him leafe to siþigenne
forð and þæt lic to berenne to byrgene, swa swa hi gemynton.
 386. Ðus se halga bisceop geband hi mid worde, and eft þa ða
he wolde let hi awæg gan.
 388. Se halga Martinus towearp sum hæðengild on sumere tide on
sumere stowe, þa wæs an pintreow wið þæt templ gefriðed swiðe
halig geteald on þa hæþenan wisan.
 392. Þa wolde he forceorfan eac swilce þæt treow, ac ða
hæðengildan þam halgan wiðcwædon, sædon þæt hi ne mihton on
heora mode findan þæt he þæt treow forcurfe, þeah ðe he heora
templ towurpe.
 396. Ða cwæð se halga bisceop þæt on þam beame
nære nan synderlic halignyss, and sæde þam hæþenum þæt hi
swiðor sceoldon þone soðan God wurðian, and aheawen þæt treow þe
wæs gehalgod deofle.
 400. Þa cwæð an ðæra hæþenra to þam halgan
bisceope, Gif þu ænigne truwan hæbbe on þinum Gode, we forceorfað
þæt treow, and þu hit feallende underfoh; and gif þin God is mid ðe,
þu gæst aweg gesund.
 404. Martinus ða unforht fæste on God gebyld behet þæt he
wolde mid weorcum þæt gefyllan.
 406. Hi þa ealle glædmode begunnon to ceorfenne þone heagan
pinbeam, and he wæs ahyld on ane healfe þæt man eaðe mihte witan
hwider he sigan wolde, and hi setton Martinum þærforan ongean, þæt he
hine offeallan sceolde.
 411. Þa wæron his munecas wundorlice afyrhte, and nan oðer
ne wendon buton he wurde ðær ofhroren; and se beam þa feallende beah to
Martine.
 414. Martinus þa unforht ongean þæt feallende treow worhte
rodetacn, and hit wende þa ongean, swilce hit sum færlic þoden þydde
underbæc, swa þæt hit offeol fornean þæs folces micelne dæl,
þe þær orsorge stodon.
 419. Þa hrymdon þa hæþenan mid healicre wunðrunge, and
þa munecas weopan for þære wundorlican blysse; and hi ealle Cristes
naman clypodon mid herunge, and eall se leodscipe to geleafan þa beah.
 423. To þam swiðe hi wurdon þurh þæt wundor gecyrrede,
þæt hi geond eall þæt land mid geleafan arærdon cyrcan and
mynstra; and Martinus æfre swa hwær swa he þa deofolgild towearp, swa
worhte he cyrcan.
 427. Hwilon eac se halga wer towearp an hæðengild, þa sette
he sona fyr on þæt feondlice templ þæt hit bradum lige brastligende
hreas.
 430. Þa wende þæt fyr forð mid þam winde to anum
þære huse, þe þær gehendost stod, ac Martinus mid ofste uppon
þæt hus astah, and sette hine sylfne ongean þone swegendan fyr.
 434. Þær mihte wundor ða geseon, se ðe wære gehende, hu
se wind and se lig wunnon him betwinan, se wind bleow ðone lig, ac he wand
ongean, forbeah þone halgan wer þe on þam huse wæs, and þæt an
forbærnde þe him beboden wæs.
 439. Eft on sumere wic ðe wæs Librosum gehaten, wolde se halga
Martinus towurpan an templ þæt wæs þearle welig hus gewurðod þam
deoflum; þa forwyrndon þa hæþenan þam halgan were þæs, and hine
adræfdon gedrefedne þanon.
 444. Þa ferde Martinus na swyðe feor þanon and scrydde hine
mid hæran and mid axan bestreowode fæstende þry dagas, and his Drihten
bæd, þæt he mid heofonlicre mihte þæt hæðene templ þa þa
he mid his cræfte hit tocwysan ne mihte.
 449. Æfter ðam fæstene him comon færlice to twegen
scinende englas mid sperum and scyldum, swilce on gelicnysse heofonlices
werodes, secgende þam halgan þæt se Hælend hi sende þæt hi
þæt cyrlisce folc afligan sceoldon, and Martine fultumian þæt hi ne
mihton wiðstandan.
 455. Martinus þa ferde to þære foresædan deofolgilde, and
mid þæra engla fultume, mannum onlocigendum, þæt tempel eall towearp
and þa weofode to duste, ealle þa anlicnyssa heora arwurðra goda.
 459. Þa ne mihton þa hæðenan Martine wiðcweðan, ac
þurh þa godcundan mihte micclum wurdon afyrhte, and gelyfdon on God, mid
geleafan clypigende þæt se God wære to wurþigenne þe se halga wer
bodode, and heora godas to forlætenne þe him fremion ne mihton.
 463. Hwilon on sumere tide swa swa us segð seo racu, towearp se
halga bisceop sum swiþlice hæþengild; þa sah him on sona þæt
cyrlisce folc, swyðe wedende swa swa hi wæron hæþene, and heora an
sona his swurd ateah.
 469. Se bisceop him togeanes bræd of his ceppan, and aþenode
his swuran þam sleandum hæþenum; and se hæþena ða, þa þa he
hine slean wolde, þa feoll he underbæc mid fyrhte fornumen, and bæd him
forgifennysse æt þam halgan bisceope.
 474. Þysum weorce wæs sum oþer gelic þa þa he eac
towearp sum oðer hæþengild, þa sloh sum hæþen man to þam halgan
were, ac mid þam swenge hæpte þæt swurd him of handum, and ne mihte
nan hit næfre syððan findan.
 479. Witodlice foroft þa þa him wiðcwædon þa
hæþenan þæt he heora hæþengild swa huxlice ne towende, þa
bodode he him swa lange þone soðan geleafan, oðþæt he
geliþewæhte to geleafan heora wurðfullan templ.
 484. Swa micele mihte he hæfde menn to gehælenne, þæt
nan adlig man naht eaðe him to ne com, þæt he ne wurde sona wundorlice
gehæled.
 487. On Treueris wæs sum mæden swiðlice geuntrumod licgende
on paralisin, oððæt hire lima ealle wurdon adeadode, and heo unwene
læg.
 490. Þa wearþ gecydd þam fæder þæt Martinus come þa
into þære byrig, and he arn to þam halgan and gesohte his fet mid
swyðlicum wope, biddende þone bisceop þæt he hi bletsode.
 494. Ic gelyfe, he cwæð, þæt heo libbe þurh þe.
 495. Martinus þa cwæð, þæt hit his mihta næron to
swilcere dæde; ac se fæder ne geswac hine to biddenne mid wope
oþþæt þa oþre bisceopas þe mid Martine wæron gemacodon þæt
he eode to þam licgendan mædene, and ormæte meniu þærute andbidode
hwæt se bisceop don wolde.
 501. Þa astrehte Martinus to moldan his lima, and gehalgode
siððan sumne dæl eles and dyde on þæs mædenes muð; and heo
mihte þa spræcan, and ealle hire lima endemes cucodon, and heo ða hal
aras þam folce onlocigendum.
 506. Ða wæs sum heahþegen gehaten Tetradius, and his þeowa
manna an wæs þearle awed; þa bed he þone halgan þæt he his hand
him onsette.
 509. Martinus þa het þa þone man him to lædan, ac nan man
ne dorste to þam deofolseocan gan forþanðe he wundorlice wedde mid þam
muþe, and elcne wolde teran þe him in toeode.
 513. Tetradius þa sylf com, and gesohte þone halgan, biddende
eadmodlice þæt he to þam earman eode.
 515. Þa cwæð se halga wer þæt he to his huse gan nolde
hæþenes mannes and manfulles lifes.
 517. Se hæðene þegen þa behet þam halgan were þæt
he wolde Cristen beon, gif se cnapa wurde hal.
 519. And Martinus sona siðode to þam wodan, and his hand him on
asette, and gescynde þone deofol fram þam gewitleasum men, and he wearð
sona hal.
 522. Tetradius ða sona þa he þæt geseah, gelyfde on urne
Drihten, and let hine cristnian, and æfter lytlum fyrste he wearð
gefullod, and Martinum wurðode mid wundorlicre lufe, forþanðe he wæs
ealdor witodlice his hæle.
 527. ON ðære ylcan tide on þam ylcan fæstene eode
Martinus to anes mannes huse, þa ætstod he færlice ætforan þam
þrexwolde, cwæð þæt he egeslicne feond on þam incofan gesawe.
 531. Martinus þa het þone hetolan deofol þæt he þanon
gewite, and he wearð þa yrre gelæhte ænne mannan and wearð him
oninnan of þæs þegenes hiwrædene, and he þearle þa wedde, and
began to toterenne þa þe he to mihte.
 536. Þa fleah seo hiwræden, and þæt folc eac swa.
 537. Ac Martinus eode ðam wodan men togeanes het hine sona
standan, and he stod þa gynigende, and þywde mid muþe þæt he
Martinum abite.
 540. Þa dyde Martinus on muð þam wodan his agenne fingras,
and het hine fretan gif he ænige mihte hæfde, ac he wiðbræd þa
ceaflas fram þære halgan handa, swilce fram hatan isene.
 544. Ða adræfde se halga wer þone hetolan deofol of þam
gedrehton menn, ac he ne moste faran þurh þone muð ut þe Martinus
hrepode, ac fullice ferde þurh his forðgang ut.
 548. Betwux þam þe se bisceop on þære byrig wunode, þa
cydde man geond þa burh þæt þær cuman wolde to onsigendan here and
hergian þa burh.
 551. Þa wearð eall seo burhwaru wundorlice afyrht for þæs
heres ogan.
 552. Þa het Martinus sona him læden to ænne wodne man, and
he wearð him to gelæd.
 554. Se halga wer ða het þone wodan secgan gif hit soð
wære be ðam onsigendan here.
 556. Þa andette se deofol þurh þæs gedrehtan muð
þæt sixtyne deofle wæron þe worhton þisne hlisan, and toseowon
geond þæt folc, þæt hi afligdon Martinum þurh ðone ogan swa of
þære byrig; and hit eall wære leas be þam onsigendan here.
 561. Þa se fula gast þis sæde þa wæron hi orsorge.
 562. Martinus hwilon ferde mid micelre meniu to Parisian byrig, and
þa þa he binnan þæt get com, þa wæs þær sum hreofla
wundorlice tohroren eallum mannum anþræclic, ac Martinus hine cyste, and
his bletsunge hine sealde, and he sona wearð hal, and com þæs on mergen
to Martine blyðe mid gehalre hyde, his hæle ðancigende.
 569. Oft wurdon eac gehælede fela untrume men þurh his reafes
fnæda, þe fela men ofatugon, and bundon on þa seocan, and him wæs bet
sona.
 572. Eac swilce of his bedstrewe man band on anne wodne, þa gewat
se deofol him of, and he his gewit underfeng.
 574. Arborius wæs gehaten sum heahþegen on þam lande,
swiðe geleafful man, and his dohtor læg on fefore þearle gebrocod.
 576. Þa brohte man sume dæg an ærendgewrit to þam ylcan
þegene fram þam bisceope Martine, and he hit lede on hire breoste ða þa
hire hatost wæs and heo wearð hal sona.
 580. Þa wearð se fæder swa onbryrd, þæt he sona behet
Gode hire mægþhad and hi to Martine brohte, þæt he his agene mihte on
þam mædene oncneowe, ne he eac nolde þæt anig oðer man sceolde hire
had on sættan, butan se halga Martinus.
 585. Sum wer hatte Paulinus þe wel þeah on gode syððan,
þa wurdon his eagan yfele gehefegode, mid toswollenum breawum and swiðlicum
myste, swa þæt his seon swyðe þeostrodon.
 589. Þa hrepode Martinus mid anre swingan, and eall seo sarnis
him sona fram gewat, and se mist samod þurh Martines hrepunge.
 592. He wæs swiðe welig man, ac he wearð swa onbryrd
þæt he ealle his æhta endemes beceapode, and dælde eall þearfum
for his Drihtnes lufon.
 595. Þa herode Martinus þæs mannes dæda swyðe, and
oþrum to bysne sealde, oft secgende be him þæt he on þam timan gefylde
fægere þone cwyde þe ure Drihten cwæð to sumum rican men, far and
syle ealle þine æhta, and dæl þæt wurð þearfum, þonne
hæfst þu goldhord on heofonan rice.
 601. ON sumere tide Martinus stah to anre upflora, þa wæron
þære hlæddre stapas alefede on ær, and toburston færinga þæt
he feol adune, and mid manegum wundum gewæht wearð swiðe, swa þæt
he seoc læg on his synderlican inne.
 606. On þære nihte him com an engel to him sylfum
onlocigendum, and his lima smyrode mid halwendre sealfe, and he sona þæs
on mergen hal forðeode, swilce he untrum nære.
 610. Maximus, se casere þe wæs on Martinus dæge, gelaðede
foroft þone arwurðan wer þa ða he him wið spræc þæt he
wære his gemetta, þa forhæfde he hine æfre fram his gebeorscipe,
cwæð þæt he ne mihte his gemetta beon þe anne casere ofsloh and
oþerne aflymde.
 616. Þa andwyrde Maximus Martine and cwæð þæt he
næfre sylfwilles þone anweald ne underfenge, ac wære fram his cempum
gecoren unþances to ðam cynedome, and wiðcweðan ne mihte, and þæt
he ongean Godes willan winnan ne mihte, and forþy mid wæpnum hine werian
sceolde; cwæð eac þæt nan man nære fram him ofslagen buton þam
anum þe him onfeohtende wæron.
 624. Þa wearð Martinus mid þæs caseres beladunge, and eac
þurh his bene gebiged to his gereordunge.
 626. He nolde næfre lyffettan ne mid olecunge spræcan ne
furðon to þam casere, swa swa his geferan dydon, swa swa he on þam ylcan
gereorde geswutelode mid dæde.
 629. He sæt to þam casere, and hi swyðe blyðe wæron for
Martines gereordunge, and man bær þam casere, swa swa hit gewunelic
wæs, win on anre blede.
 632. Þa het he þone byrle beodon Martine ærest, wolde
æfter ðam bisceope his bletsunge drincan.
 634. Martinus þa dranc, and his mæssepreoste sealde healfne
dæl þæs wætan þe wæs on þære blede, forþanþe he wiste
þæt he wurþost wæs æfter him to drincenne, and hi ealle þæs
wundrodon, and mærsodon his anrædnysse geond ealne þone hired.
 639. He sæde þa þam casere, swa swa him becom siððan,
þæt gif he ferde to gefeohte swa he gemynte ongean Ualentinianum þe he
aflymde ær of his cynedome, þæt him come sige, ac æfter lytlum
fyrste he sceolde feallan ofslagan; and hit gewearð swa swa him gewitegode
Martinus.
 645. He ferde þa siþþan to feohtenne wið þone casere, and
on þam forman onræse he afligde Ualentinianum, ac eft embe geares fyrst he
beferde Maximum binnan anre byrig Aquileiam gehaten, and hine þær ofsloh,
and siððan to his rice feng.
 650. Martinus ferde hwilon to ualentiniane þam casere, wolde for
sumere neode wið hine spræcan, ac his micele mod and his manfulla gebedda,
þe mid Arrianiscum gedwylde dweligende lyfode, noldon geðafian þam halgan
bisceope þæt he infær hæfde his ærende to abeodenne; ac het se
arleasa hine utan belucan, forþamðe he wiste þæt he wolde þæs
biddan þe he tiðian nolde, and tynde þone halgan.
 659. Þa com Martinus eft embe ða ylcan spræce to þam
modigan casere, ac man hine beclysde wiðutan; and he þa gewende to his
gewunelican helpe, scrydde hine mid hæran, and mid axum bestreowode, and
fæstende þurhwunode on singallum gebedum oðþæt an scinende engel on
þam seofoþan dæge him com to, and cwæð þæt he to þam casere
ferde, and him ælc get sceolde beon open togeanes, and þæs modigan
caseres mod beon geliðegod.
 668. Se bisceop þa ferde swa swa him bebead se engel, and him
wearð geopenod ælc gæt togeanes, oðþæt he færlice stod
ætforan þam casere.
 671. Þa yrsode se casere for his ingange, and nolde hine
wylcumian, ac þær wearþ Godes miht swa þæt heofonlic fyr hangode
ofer his setl, and þæt setl ontende, and hine sylfne wolde gif he þe
hraðor ne arise, aworpenre reðnysse, and þone bisceop cyste, ablicged
þurh God, þone þe he ær geteohhode mid teonan to forseonne.
 678. He behet þa geswicennysse sona þam bisceope, and he him
ælces þinges tiþode, ærþanþe he hine bæde þæs þe he
frymdig wæs, and him freondlice tospræc and him fela gifa bead, ac he
heora onfon nolde.
 682. Oft martinus geseah englas him to cuman swa þæt hi
hiwcuðlice to þam halgan spræcon, and on sumne sæl sum engel him
sæde hwæt þa oþre bisceopas on heora sinoþe spræcon, and se
halga ða wiste hwæt hi þær ræddon, þurh þæs engles segene,
þeah ðe he sylf þær ne come.
 688. Þa halgan apostolas Petrum and Paulum he geseah gelome, swa
swa he sæde himsylf Sulpicio þam writere, þe hine axian dorste ælces
þinges þe he wolde.
 691. Se ylca Sulpicius and sum oðer broðor sæton sume dæg
swiðe afyrhte ætforan Martines inne, and he hi þærute nyste; þa
gehyrdon hi motian wið Martine lange, and he wæs ana ær innan þam
huse belocen.
 696. Eft þa ða he uteode þa axode Sulpicius, and hine
eadmodlice bæd þæt he him geopenian sceolde hwa him wiðspræce;
þa wandode he lange him þæt to secgenne, ac he sæde swaþeah, Ic
halsige eow nu, þæt ge hit nanum ne secgan; Maria, Cristes modor, com to
me hider mid twam oþrum mædenum, Tecla and Agne, and na on þisum anum
dæge ac oft rædlice ær hi comon to me.
 704. And he sæde him eac hwilc heora wlitu wæs, and hu hi
wæron gescrydde.
 706. Eac swilce þa deofla mid heora searocræftum him comon
gelome to, and he oncneow hi æfre; forþanþe him nan deofol ne mihte
bediglian hine sylfne, ne on agenre edwiste ne on oþrum hiwe.
 710. Mid þusend searocræftum wolde se swicola deofol þone
halgan wer on sume wisan beswican, and hine gesewenlicne on manegum scinhiwum
þam halgan æteowde, on þæra hæþenra goda hiwe; hwilon on Ioues
hiwe, þe is gehaten þor, hwilon on Mercuries, þe men hatað oþon,
hwilon on Ueneris þære fulan gyden, þe men hatað Fricg, and on manegum
oþrum hiwum hine bræd se deofol on þæs bisceopes gesihþe.
 719. Martinus þær togeanes mearcode hine sylfne symle mid
rodetacn, and sang his gebedu unforht þurhwunigende, and æfre on God
truwigende.
 722. Þa þa se deofol geseah þæt he hine bedydrian ne mihte
mid his searocræftum, þa sæde he him hospword, and mid manegum talum
hine tynde foroft; ac he næs gestirod for his leasum talum.
 726. Sume munecas eac þe on þam mynstre wunodon sædan to
soðan þæt hi swutollice gehyrdon hu se deofol þreade mid dyrstigum
stemnum ðone halgum Martinum, forþamþe he hæfde mid him sume
underfangene þe synfulle wæron, and æfter heora fulluhte fela to yfele
dydon, and sæde openlice hwæt heora ælces syn wære.
 733. Martinus þa andwyrde þam manfullum deofle, and cwæð
þæt þa ealdan synna mid heora gecyrrednysse, and beteran drohtnunge
mihton beon adylgode, and þurh Godes mildheortnysse hi mihton beon alysde
fram heora synnum, þa ða hi geswicon yfeles.
 738. Se deofol þa clypode and cwæð him togeanes, þæt
þa leahterfullan næron nanre miltsunge wurðe, and þa þe æne
aslidan, þæt hi eft ne sceoldon æt Drihtne habban ænigne miltsunge.
 742. Þa cwæð Martinus to þam manfullan eft ðus, þeah
ðu, earming, woldest on þisum endnextan timan manna ehtnysse geswican, and
þine dæda behreowsian, ic on God truwode, þæt ic þe mildsunge
behete.
 746. Eala hu halig dyrstignyss be Drihtnes arfestnysse he
geswutelode his swiðlican lufe þeah þe he þa fremminge forðbringan ne
mihte.
 749. ON sumne sæl eft siþþan com se swicola deofol into
þam halgan were, þær he on his gebedum wæs, mid purpuran gescryd, and
mid kynelicum gyrlum, mid gyldenum cynehelme, and mid goldfellenum sceon, and
mid blyþre ansyne on micelre beorhtnysse.
 754. Þa ne cwæð heora naðor nan word to oþrum to langere
hwile, and þa embe lang cwæð se deofol ærest to þam Drihtnes men,
Oncnaw nu, Martine, þone ðe þu gesihst, ic eom Crist, þe astah to
þisre worulde and ic wolde geswutelian me sylfne ærest þe.
 760. Martinus þa suwode, and se swicola eft cwæð, Hwæt
twynað þe, Martine?
 761. Gelyf, ic eom Crist.
 762. Þa underget se halga wer þurh haligne gast, þæt hit
se sylfa deofol wæs, na his drihten and cwæð, Ne sæde na ure Drihten
þæt he mid cynehelme oððe mid purpuran gescryd, cuman wolde to us; and
ic ne gelyfe þæt he to us cume buton on þam ylcan hiwe þe he on
þrowode, and butan he æteowige þa ylcan dolhswaðe þære halgan
rode þe he on ahangen wæs.
 770. Se deofol þærrihte fordwan swa swa smic of þæs
halgan gesihðe, and þæt hus afylde mid ormætum stence, þæt man
eaðe mihte witan þæt hit se deofol wæs þe hine dwelian wolde; and
þis sæde martinus Sulpicio þam writere.
 775. On sumne sæ com se deofol mid swyðlicre grimetunge into
þam halgan were and hæfde ænne oxan horn on hande, and cwæð to
Martine, Hwær is þin miht nu ða?
 778. Ænne man ic ofsloh of þinre hiwrædene nu.
 779. And wæs his swyðre hand swilce geblodegod.
 780. Þa clypode Martinus his munecas him to, and sæde hwæt
se deofol him swutolode, and het georne secan hwa þær ofslagen wære.
 783. Wæs ða an hyrman to wuda afaren, se læg gewundod be
þam wege samcucu; and he þa sæde þa þa he his oxan ræpte, þa
scoc an his heafod, and mid þam horne hine þyde on þæt geweald
swiðe, and he þa sona gewat.
 788. Fela þing wiste se halga wer on ær lange ær hi
gelumpon, and þam geleaffullum munecum sæde þa þing þe him
geswutelode wæron, and hit syþþan swa a eode swa he him ær sæde.
 792. ANatolius hatte sum hiwigende munuc, iunglicre ylde, se wunode
sume hwile wið Martines mynster mid anum mæran ealdre Clarus gehaten, and
behydde his yfelnysse.
 796. He æteowde þa wiðutan ealle eadmodnysse and
unscæððignysse, and sæde ða æt nextan þæt him englas wið
spræcon, and gewunelice foroft.
 799. Eft þa on fyrste þa he furðor dwelode, he sæde
þæt he dæghwamlice betwux Drihtne and him ferdon heofonlice englas, and
he sylf an witega unleaslice wære, ac him gelyfde Clarus.
 803. He gehet him þa Godes yrre and yfele þreala hwi he nolde
gelyfan þæt he halig wære; and cwæð ða æt nextan, þæt
him cuman sceolde on þære ylcan nihte fram þam ælmihtigan Gode
heofonlic reaf, and he mid þam gescryd betwux him wunigende Godes mihte
æteowde.
 809. Hwæt þa on middre nihte wearð þæt mynster astyrod,
and wearð micel gehlyd hlihhendra deofla, and þæs muneces cyte mid
leohte wearþ afylled, and he eode sylf ut mid þam scinendan reafe, and anum
oþrum munece þa mærþa æteowde; þær comon þa ma, and Clarus
æt nextan, and sceawodon mid leohte þone scinendan gyrlan.
 816. Hit wæs swiðe hnesce, scinende swa swa purpura, ac hi ne
mihton tocnawan hwilces cynnes hit wære, ne hi ne mihton undergitan buton
hit wære reaf, ne mid heora grapunge, ne mid heora sceawunge.
 820. Þa gewearð him on mergen þæt hi þone munuc
læddon to þam halgan Martine, ac se munuc nolde, cwæð þæt he ne
moste to Martine cuman, forþanðe he wiste þæt he mid feondlicum
cræfte ne mihte bedydrian Martines gesihðe.
 825. Hi þa hine tugon unþances þiderweard, and þæt reaf
sona of heora gesihþe fordwan, and wæs ða geswutelod his scincræft
and hiwung.
 828. Þas mihta we tellað to Martines geearnungum, þæt se
deofol ne mihte his gedwimor bediglian gif he become ætforan his gesihþe.
 831. On þam ylcan timan wæron oþre gedwolan, Antecristes
lima, mid arleasra hiwunge; sum wæs on Hispania þe forspeon þæt
landfolc, and mid manegum gedwimorum hi bedydrode lange, and cwæð þæt
he wære Helias se witega.
 836. He cwæð eft syþþan þæt he Crist sylf wære,
and þa sum bisceop for his bilewitnysse gelyfde þam hiwere and hine to him
gebæd, and he wearð for þam gedwylde adræfed of his anwealde.
 840. Sum oþer gedwola wæs eac on eastdæle, se cwæð
þæt he wære Iohannes se fulluhtere; eac swilce lease witegan ær
þisre worulde geendunge on gehwilce land cumað, and þone geleafan
amyrrað, oþþæt antecrist sylf endenext becymð.
 845. Martinus com hwilon to middes wintres timan to anum
preostlife, and hi gelogodon þa his bæd on þæs mynstres spræchuse,
and þær micel fyr wæs gebet.
 848. Þa woldon ða preostas him wurðlice beddian, and bæron
micel streaw to his beddinga, and þæs fyres ne gymdon þe on þære
flora wæs.
 851. Eft þa þa se halga wer com þa towearp he þæt streaw
eall of þære beddincge, forþanþe he oftost læg uppon anre hæran
on þære baran flora.
 854. Ða onscunede he þa softnysse þære seltcuðan
beddinge, and læg on þære flora, swa swa we her beforan sædon.
 856. Þæt inn wæs swyþe nearo, and þær lagon stoccas,
and þa on middre nihte þa men fæstost slepon, þa wearð þæt fyr
ontend swyðe færlicum bryne, and þæt litle hus mid þam lige
afylde.
 860. Martinus þa wearð awreht mid þam lige, and þær
næs nan man mid him on þam huse, and he on þam færlican gelimpe
gelæhte þa dura, and ne mihte þa scyttelsas unscyttan swa hraðe, and
se lig him wand wælhreowlice onbutan swa þæt him forburnon on þam
bæce his reaf, and he for ðam bryne utbræcan ne mihte.
 867. He beþohte þa hine sylfne, and geseah þæt he ne mihte
þurh nænne fleam þam fyre ætwindan, ac þurh Godes mihte he hit
moste oferswyðan.
 870. Forlet þa dura ða, and tomiddes þam lige to þam
ælmihtigan Gode anmodlice clypode, and on þære frecednysse fæstmod
þurhwunode; and þær wearð þa geworden micel wundor þurh God, swa
þæt hine forbeah on ælce healfe þæt fyr, and he orsorh abad on
þam bryne middan, þurh Drihtnes mihte, swilce he on deawe wære.
 877. Þa wurdon his munecas awrehte mid þam fyre, þær
ðær hi lagon; þa þa hi þone lig gesawon and tobræcon þa dura
and tobrudon þæt fyr, and Martinum gelæhton of þam lige middan, hi
wendon þæt he wære witodlice forbærnd on swa langsumum bryne þonne
þæt brastligende fyr on slæpe hi awrehte, and he sæde syððan
þæt he þæs fyres bryne gefredde him onbutan swa lange swa he wan
wið þære dura scyttelsas; sona swa he hine bletsode, and gebæd hine
to Gode, þa beah eall se lig abutan him aweg and him þuhte swilce he
wære on wynsumum deawe.
 889. He sæde eac foroft mid incundre geomerunge, þæt se
swicola deofol hine beswac fornean, þa þa he of þam slæpe asceacen
wearð swa færlice, þæt he þone ræd ne cuþe þæt he hine
swa hraþe gebæde ac to late began hine gebiddan to Gode þæt he hine
alysde of þæs liges frecednysse.
 895. Be þam mæg undergitan se þe þas boc ræt þæt
Martinus næs þurh þa micelan frecednysse to forwyrde gecostnod, ac
wæs afandod swa swa se apostol Paulus on his pistole sæde, þæt he
sylf wunode on sægrunde middan ofer dæg and ofer niht ungederod þurh
God.
 901. Martinus eode mid his munecum sume dæg tocyrcanwerd on
wintres timan; þa com þær sum þearfa healf nacod him togeanes biddende
georne þæt he him sumne clað sealde.
 905. Þa het Martinus his ercediacon sona þæt he butan
yldinge þone þearfan scrydde, and eode æfter his wunon into þam
spræchuse, and þær wunode ana oþ þæt he wolde mæssian.
 909. Þa nolde se ercediacon þone þearfan scrydan, and se
þearfa bestæl into Martine, and to him bemænde þæt him wære
þearle col.
 912. Martinus þa sona hine sylfne unscrydde under his ceppan
digellice, and dyde on þone þearfan his agen reaf, and het hine utgan.
 915. Þa æfter lytlum fyrste com se ercediacon, and cwæð
þæt hit tima wære þæt he into cyrcan eode, þam folce to
mæssigenne, and Godes mærsunge don.
 918. Martinus him cwæð to þæt he ne mihte na gan æror
to cyrcan, ær se þearfa wære gescryd, and se ercediacon ne underget
þæt he wiðinnan his cæppan nacod þær sæt, and sæde
þæt he nyste hwær se þearfa wære.
 922. And þa cwæð Martinus, sy þæt reaf gebroht hraðe
hider to me, ne ateorað us na þearfa to scrydenne.
 925. Se ercediacon þa yrsigende eode, and brohte an reaf
ungerydelic him to, waclic and lytel, mid lytlan wurðe geboht; and mid fullum
yrre æt his fotum lede and cwæð, Her is reaf, and her nis nan
þearfa.
 930. Þa næs se halga wer for his wordum astyrod, ac het hine
anbidian þærute sume hwile, wolde þæt he nyste þæt he nacod
wære.
 933. He scrydde hine ða mid þam ylcan reafe, and eode to
cyrcan, and sona mæssode.
 935. Æt þære ylcan mæssan þry munecas gesawon, and an
þære preosta, and an of þam nunnum, bufan Martinus heafde swilce an
byrnende cliwen, swa þæt se lig abræd þone loc up feor, and ne moste
na ma manna þas mihte geseon.
 940. On þam ylcan timan an wær wæs geuntrumod Euantius
gehaten, swyðe yfele geþread, and wende him his deaðes swyðor þonne
his lifes.
 943. He wæs swyðe Cristen, and sende þa to Martine bæd
his neosunge, and se bisceop ferde sona to þam seocan menn, ac he sona onget
Martines mihte ærþamþe he to midwege come, and wearð sona gehæled
þurh þæs halgan mihte, and eode him togeanes, and hine arwurðlice
underfeng.
 949. Eft þæs on mergen þa Martinus fundode, þa wearð an
cnapa of þæs þegenes hiwrædene þurh næddran geslit nealice adyd,
swa þæt þæt attor smeh geond ealne þone lichaman, and wæs eall
toblawen on anre bytte gelicnysse.
 954. Se hlaford þa Euantius, gelæhte þone cnapan, and bær
to Martine, micclum truwigende þæt him unacumendlic nære þone cnapan
to gehælenne.
 957. Se halga wer þa sona sette his hand on þone cnapan, and
hrepode eall his lima, and æfter þam sette his finger on þa wunda þe
se wurm toslat.
 960. Hi gesawon ða ealle þæt þæt attor fleow ut of
eallum his limum þurh þa lytlan wunde, swylce of anre ædran mid his
agenum blode; and se cnapa gesund up aras, and hi þa Martinum micclum
herodon.
 965. Se halga wer ferde hwilon þæt folc to lærenne geond
his bisceoprice, þa abidon his geferan for sumere neode bæftan, and he
sylf rad forð.
 967. Þa comon him togeanes þæra cempena fær on cynelicum
cræte, and hi ne cuþon Martinum.
 970. Martinus rad him wið ungerydelice gescryd mid sweartum
claþum.
 971. Þa scyddon þa mulas þe þæt cræt tugon ðurh his
tocyme afyrhte, and tomengdon þa getogu, þæt hi teon ne mihton.
 974. Þa wurdon ða cempan wodlice astyrode, and gelæhton
Martinum, and hine lange swungon mid swipum and mid stafum, and he suwode
æfre swilce he ne gefredde heora swingla nateshwon, and hi þæs þe
woddran wæron him togeanes, and hetelicor beoton þone halgan wer.
 980. Þa comon his geferan and fundon hine licgenne on blodigum
limum, and tobeatenum lichaman, and hofon hine up on his assan sona, and aweg
efston þa stowe on onscunigende.
 984. Ða cempan þa woldon mid þam cræte forð, ac þa
mulas ealle endemes astifodon to þære eorþan afæstnode, swylce hi
ærene wæron.
 987. Hi beoton þa mid swipum and mid saglum, þa mulas ealle
endemes, ac hi æfre stodon on þam ylcan stede swilce anlicnyssa.
 990. Þa cempan ða æt nextan oncneowan þurh ða nytena
þæt hi mid godcundre mihte gefæstnode wæron, and begunnon to axienne
æt oþrum wegfarendum hwæt se man wære þe hi swa wælhreowlice
beoton.
 994. Him wearð þa gesæd þæt wære Martinus, and hi
sona urnon ealle him æfterwerd, mid duste bestreowode, and dreoriglice
wepende þæt hi þone halgan wer swa huxlice tawoden, and lagon æt his
fotum mid feorhte astrehte, biddende his mildsunge þæt hi moston faran,
and cwædon þæt hi sylfe wæron swyðor þæs wyrþe, þæt hi
stodon astifode on stana gelicnysse, oþþe þæt seo eorðe hi ealle
forswulge.
 1003. Martinus þa mildsode þam mannum þærrihte, and let hi
faran forð mid heora cræte, and heora mulas þa mihton gan sona, þe
ær stodon astifode on stana gelicnysse.
 1007. Se halga wer swaþeah wiste þæt hi wæron
gefæstnode, ærþan þe hi him to comon, and þæt he cydde his
geferum, forðanþe he fela þing feorran oft wiste ærþanþe hit
gewurde, þurh witigendlicne gast.
 1011. SE halga wer ferde mid his fare hwilon, þa com him
færinga to micel folc manna, and þone feld afyldon þær Martinus ferde
swilce for wundrunge þæs halgan weres.
 1015. Þa wæron ealle hæðena, and þone Hælend ne
cuþe nan man of þære wic þe hi of wæron.
 1017. Martinus ða onget þæt he mihte sceolde wyrcan, and
Drihtnes word bodode þam dysegum hæþenum, and mid gelomum siccetungum
sarlice mænde þæt swa micel meniu þone ælmihtigan God ne cuþe.
 1021. Wæs ða Godes foresceawung þæt an wif brohte ðyder
hire deadan suna lic þe litle ær forðferde, and astrehtum handum to
þam halgan were cwæð, We witon, leof, þæt ðu eart unleaslice
Godes freond, gehæl me minne sunu forþanðe he is me ancenned.
 1026. And þæt hæþene folc fylste eac þam wife.
 1027. Þa genam se halga wer on his handa þæt lic, and
gebigedum cneowum gebæd hine to Gode; and þa þa he up aras, geendedum
gebede, he ageaf þone cnapan cucenne his meder.
 1031. Þa hæþenan þa clypodon mid healicre stemne, and
cwædon mid geleafan þæt Crist wære soð God, and feollon
heapmælum ealle to þæs halgan weres cneowum, biddende hine georne
þæt he dyde hi cristene.
 1035. He eac ne wandode on þam widgillan felda þa hæþenan
to cristnigenne þa þa hi on Crist gelyfdon, ac he hi ealle sona samtingas
gecristnode.
 1038. Eft on sumne sæl þær Martinus siðode mid his
geferum, þa com þær færlice yrnan an þearle wod cu, and þa þe
hyre fyligdon clypodon to þam halgan were þæt he hine warnian sceolde,
forþanþe heo hnat yfele ælcne þe heo gemette.
 1043. Heo com þa yrnende mid egeslicum eagum, ac se halga wer
sona het hi ætstandan, and heo þærrihte gehyrsumode his hæse and
stod.
 1046. Þa geseah se halga wer þæt þær sæt an deofol
on þære cu hrycge, and cwæð to þam scuccan, Gewit þu wælhreowa
aweg of þam nytene and þis unscæððige hryþer geswic to dreccenne.
 1050. Se manfulla gast þa Martine gehyrsumode, and ferde of
ðære cy, and heo oncneow sona þæt heo alysed wæs, and læg
aþenod ætforan his fotum, onfangenre stilnysse.
 1054. Þa het se halga wer þæt heo gewende to þære
heorde, and heo, swa bilewite swa scep, beah to þære dræfe.
 1056. Martinus eac hwilon gemette sumne huntan; þa drifan heora
hundas swyðe ænne haran geond þone bradan feld, and he bigde gelome
þohte mid þam bigum ætberstan þam deaðe.
 1060. Ða ofhreow þam halgan þæs haran frecednyss, and
þam hundum bebead þæt hi ablunnon þæs rynes, and þone haran
forleton mid fleame ætberstan.
 1063. Þa hundas ða stodon æt þam forman worde swilce heora
fet wæron gefæstnode to þære eorþan, and se hara gesund þam
hundum æt eode.
 1066. Sum woruldcempa wæs þe wolde munuc beon, and on Godes
gelaðunge alede his wæpna, and to munuclife ætforan mannum gecyrde, and
him cytan arærde on sumere digelnysse, swylce he ancersetla eaðe beon
mihte, and martinus hæfde gehadod his gebeddan on mynecena life on sumum
mynstre.
 1073. Þa besende se deofol swilc geþanc on þone munuc
þæt he wolde habban his wif him to geferan, and he ferde to Martine, and
his mod him geopenode.
 1076. Þa cwæð se halga wer þæt hit unþæslic
wære þæt þæt wif sceolde wunian eft mid him, siððan he munuc
wæs, and forwyrnde him þæs.
 1079. He swaþeah þurhwunode on his anwilnysse, and cwæð
þæt hit ne sceolde his munuchade derian þeah þe he hire frofres and
fultumes bruce, þæt he eft nolde gecyrran to his earrum leahtrum.
 1083. Þa þa he lange þurhwunode on þære anwilnysse, þa
cwæð se halga wer to þam hohfullan munece, Sege me, ic þe axige, gif
þu æfre wære oððe on gefeohte oþþe on ænigum truman?
 1087. He cwæð þæt he wære witodlice foroft ægþer
ge on truman ge eac on gefeohte.
 1088. Martinus þa cwæð to þam munece eft, Gesawe þu
ænig wif þa ðu wære on gefeohte feohtan forð mid eow atogenum
swurde?
 1092. Þa scamode þam munece, and he swiðe þancode þæt
he mid gesceade oferswyðed wæs, and þæt he his gedwylde ne moste for
Martyne folgian.
 1095. Se halga wer þa cwæð, wif ne sceal na faran to wera
fyrdwicum, ac wunian æt ham; forsewenlic biþ þæt werod þæt
wifmenn feohtað; feohte se cempa on fyrdlicum truman, and wif hi gehealde
binnan wealle trymmincge, and heo hæfð hire wuldor gif heo hylt hire
clænnysse bæftan hire were, and þæt biþ hire miht and gefylled
sige þæt heo gesewen ne beo ute.
 1103. Se halga bisceop wæs hwilon on Carnotina byrig mid twam
oþrum bisceopum, þa brohte sum man his dohtor him to, seo wæs dumb
geboren, twelf wintre mæden, and Martinum bæd þæt he þurh his
geearnunge hire tungan unlysde.
 1108. Þa wandode se bisceop, ac hine bædon þa oþre, and
fylston þam fæder þæt gefremode his bene.
 1110. Martinus þa het þa meniu utgan, buton þam bisceopum
anum, and hire agenre fæder.
 1112. Astrehte hine sylfne þa, swa swa his gewune wæs, on
syndrigum gebedum, and siððan aras, and bletsode ele, and on hire muð
get, and mid his fingrum heold forewerde hire tungan, and befran hi þa
siððan hwæt hire fæder hatte.
 1117. Þæt mæden sæde sona hire fæder naman, and
hæfde hire spræce mid halre tungan.
 1119. Se halga wer bletsode anum wife hwilon ele on anum fæte
þe we anpolan hataþ to seocra manna neode, swa swa heo sylf bæd; and
æfter þære bletsunge man bær þone ele hire.
 1123. Þa wæs se ele wexende ofer ealne þone weg, swa
þæt he oferfleow, and þeah ful to hire com.
 1125. Oþerne ele he gebletsode on anre glæsenan anpollan, and
gesette þone ele on anum egðyrle, and þa afylde sum cnapa þæt fæt
unwærlice uppon þone marmstan, ac hit ne mihte toberstan, ne Martines
bletsung ne moste losian.
 1130. Eac swylce oþre menn on Martines naman wundra gefremodon,
swa swa se writere sæde, þæt sum hund burce hetelice on anne man, þa
het he on Martines naman þone hund adumbian, and he sona suwode, swylce he
dumb wære.
 1135. Sume scypmen reowan on þære Tyreniscan sæ, swa man
færð to Rome, and þa færlice com swa mycel unweder him to, þæt
hi him ne wendon þæs lifes.
 1138. Þa wæs on þære fare sum Egyptisc mangære,
ungefullod þa git, ac he mid fæstum truwan cwæð, Eala þu Martines
God, geneara us nu.
 1141. And seo sæ sona swyðe smylte wearð, ablunnenre
hreohnysse, and hi bliðe ferdon.
 1143. Auitianus hatte sum hetol ealdorman, wælhreow on his
weorcum, se gewrað fela manna, and on racenteagum gebrohte to þære byrig
Turonia, wolde hi þæs on mergen mislice acwellan ætforan þære
burhware, þa wearð hit þam bisceope cuð.
 1148. Þa smeade se halga wer hu he heora gehelpan mihte, and eode
to middre nihte ana to his gatum, and þa þa he inn ne mihte, he anbidode
þærute.
 1151. Wearð þa se ealdorman awreht færlice þurh Godes
engel, and he him gramlice to cwæð, List ðu and rest þe, and Godes
þeowa lið æt þinum gatum?
 1154. And he aras þa afyrht, and cwæð to his mannum þæt
Martinus wære wiðutan his gatum, and het hi gan to, and undon þa gata,
þæt se Godes þeowa swylcne teonan leng ne þolode.
 1158. Hi eodon þa ut to þam inran gæte, and sædon heora
hlaforde þæt hi þær nænne ne gesawon, and cwædon þæt he
sceolde on slæpe beon bepæht.
 1161. Auitianus þa eode eft to his bedde, and wearð eft of
slæpe egeslice awreht, and hrymde to his mannum, cwæð þæt Martinus
stode ætforan his gatum, and forðy ne moste nane reste habban ne modes ne
lichaman.
 1166. Hi þa git elcodon, ac he eode sylf to þam yttran gete,
and efne he gemette Martinum þærute swa him geswutelod wæs.
 1169. He wearð þa ablicged, and to þam halgan were cwæð,
Hwæt la, leof hlaford, hwi dest þu swa?
 1171. Ne þearft þu nan word cwæþan, ne nanes þinges
biddan, ic wat hwæs þu gewilnast, ac gewend þe nu ham, þelæsþe
godes yrre for þinum teonan me fordo.
 1174. Se halga wer þa ham gewende sona, and se ealdorman het on
þære ylcan nihte lætan ealle aweg, þa þa he wolde acwellan, and he
sylf ferde afyrht of þære byrig.
 1178. His wælhreownysse he cydde on gehwilcum burgum, and symble
he blissode on ungesæligra manna slæge, ac ætforan Martine he wæs
milde geþuht, and ne dorste on Turonia don nane wælhreownysse.
 1182. Se halga Martinus com to him hwilon, and þa þa he eode
into his spræchuse þa geseah he sittan ænne sweartne deofol ormætne
on his hrycge, and he him on ableow.
 1186. Ða wende Auitianus þæt he him on ableowe, and
cwæð to þam halgan were, hwi behylst þu me swa, halga?
 1188. Se bisceop him andwyrde, Ne behealde ic na þe, ac þone
sweartan deofol þe sit on þinum hneccan, ic þe of ableow.
 1190. And se deofol swa aweg gewat, and his hiwcuðe setl sona
ða forlet.
 1192. Auitianus soðlice siðþan wæs mildheortra of þam
dæge æfre þe se deofol him fram wearð, oþþe forþanþe he wiste
þæt he his willan ær worhte, oþþe forþanþe se unclæne gast
him ofafliged wæs þurh Martines mihte, and him micclum sceamode þæs
deofles manrædenne þe he on wæs oþ þæt.
 1198. Twa mila hæfde Martinus fram his mynstre To turonian byrig
þær se bisceopstol wæs, and swa oft swa he þyder ferde swa forhtodon
þa deofla on gewitseocum mannum forþanðe hi wiston his tocyme, and þa
deofolseocan sona mid swiðlicre grymetunge forhtigende wæron, swa swa þa
fordemdan þeofas on þæs deman tocyme ofdrædde forhtigað.
 1205. Þonne wæs ðam preostum cuð Martinus tocyme þurh
þære deofla grimetunge, þeah ðe hi hit ær nyston.
 1207. Swa oft swa he wolde adræfan deofla of þam witseocum,
swa astrehte he hine sylfne on þære cyrcan flora, mid hæran gescryd,
and mid axum bestreowod, licgende on his gebedum belocenum durum, and þa
deofla siþþan of þam geswenctum mannum mid wundorlicum gebærum wurdon
him sona fram, þæt se cwyde mihte beon on Martine gefylled, þæt
halige menn sceolon englum deman.
 1215. Sum tun wæs on þam timan on þære Senonican scire
þe ælce geare oftost wæs awest þurh hagol, swa þæt heora
æceras ær wæron aþroxene ær ænig ryftere þæt gerip
gaderode.
 1219. Þa sende se tunræd sumne getrywne ærendracan to þam
halgan Martine, his helpes biddende.
 1221. Martinus þa gebæd þone mildheortan Drihten for þam
geswenctum mannum; and syþþan of þam dege geond twentig wintra fyrst þe
he wunode on life ne com on þam earde ænig hagol syððan, ac on þam
forman geare þe he forðfaren wæs com eft se hagol and hi yfele
geswencte, þæt þæs middaneard ongete Martines forðsið, and his
deað beweope þe on his life blissode.
 1229. Sum deofolgild wæs swiðe fæste getimbrod, and mid
wundorlicum weorcstanum geworht cræftlice, and þær manega gebroðra
bogodan syþþan on Martines timan.
 1232. Þa bead he anum mæssepreoste Marcellus gehaten þe
þær wununge hæfde þæt he sceolde towurpan þæt wundorlice
deofolgild.
 1235. Eft þa se halga wer com and þæt weorc stod gehal, þa
cidde he þam mæssepreoste, and he him cwæð to andsware þæt naht
eaðe ne mihte ænig camplic meniu swilc weorc tobrecan mid swa wundorlicum
hefe; þe ne sceoldon preostas þe wæron unstrange, oððe untrume
munecas, swa mycel weorc tobrecan.
 1241. Þa gewende Martinus to his gewunelicum fultume, and wacode
ealle þa niht on his gebedum ana, and sona þæs on mergen wearð swa
micel storm þæt eall þæt ormæte weorc wearð towend grundlunga.
 1245. He wolde eac towurpan ænne wundorlicne swer ormætes
hefes þe þæt hæþengild on stod, ac he næfde þæs cræftes
þæt he hine tocwysan mihte.
 1248. He gewende þa eft to his gewunelicum gebedum, and þær
com gesewenlice eall swylc oþer swer ufan of heofonum, and þone oþerne
tosloh, þeahþe he ormæte wære, þæt he eall wearð to duste.
 1252. Hit wære hwonlic geþuht þæt þam halgan were
heofonlic mægen ungesewenlice þeowde, butan mennisce eagan mihton eac
geseon þæt ðam halgan Martine heofonlic miht þenode.
 1256. Sum wif wæs on blodryne þearle geswenct.
 1257. Þa hrepode heo his reaf swa man ræt on þam godspelle
be sumum oþrum wife, and heo wearð sona hal.
 1259. Se halga Martinus mid his munecum stod hwilon on þære ea
ofre, and efne þær swam an næddre wið heora.
 1261. Ða cwæð se halga wer, Ic ðe beode on Godes naman
þæt ðu buge ongean; and se yfela wurm sona be his worde gecyrde to þam
oþrum staðe, and hi ealle þæs wundrodon; and Martinus þa cwæð
mid micelre geomerunge, Nædran me gehyrað, and men me gehyran nellað.
 1267. On easterdagum he wolde etan fisc gif he hæfde.
 1268. Þa on sumum easterdæge axode he þone profost
hwæðer he fisc hæfde to þam freolsdæge, and he to andsware
cwæð, þæt hi ealle ne mihton, ne fisceras ne he sylf, gefon ænne
sprot.
 1272. Ða cwæð se halga wer, wurp ut nu þin net and þe
fixnoð becymð; and he cunnode þæs sona, wearp þa ut his net, and
þær wearð oninnan an ormæte leax; and he hine upateah, bær ham to
mynstre, and þam halgan gearcode.
 1277. Licontius wæs gehaten sum geleafful þegen; þa gelamp
his mannum þæt hi lagon ealle on unasecgendlicum broce, and he sende
gewrit to Martine sona sumes helpes biddende.
 1281. Þa onget se halga wer þæt hi wæron geþreade mid
godcundre mihte, and þæt he mihte earfoðlice þære bene him
getiðian, ac he ne ablan na swaþeah mid seofonnihte fæstene him fore to
þingiende, oðþæt he beget þæs þe he biddende wæs.
 1286. Licontius þa com and cydde þam halgan mid micelre
þancunge, þæt his hiwræden wæs fram þam mænigfealdum brocan
þurh Martinum alysed, and brohte þam halgan an hund punda to lace.
 1290. Se halga wer þa nolde habban þone scæt, ne hine eac ne
forseah, ac sealde þæt feoh eall for gehergodum mannum, and þa ðe on
hæftnedum wæron, and hi ut alysde of þære yrmðe swa.
 1294. Þa bædon þa gebroþra þone bisceop georne þæt
he þæs feos sumne dæl dyde into mynstre, cwædon þæt him
gneaðe wære heora wist and scrud.
 1297. Þa cwæð se halga wer him to andsware, fede us ure
cyrce, and scryde us ure cyrce, and we of þysum sceatte naht us sylfum ne
heoldon.
 1300. Hwæt wille we lencg writan be Martines wundrum, þonne
Sulpicius sæde þæt hi synd ungerime, and nan spræc ne mæg his
mihta areccan, forþanþe he maran mihte hæfde on his munuchade þonne on
bisceophade, be ðam þe he sylf sæde?
 1305. Ac we willað nu secgan be his forðsiðe.
 1306. Martinus se eadiga wiste his geendunga lange ær he
forðferde of þysum life to Criste; and he cydde his forðsið sumum his
gebroþrum.
 1308. Þa wæron on þam timan æt Condatensem mynstre þa
preostas ungehwære, and he þider siðode, wolde hi gesibbian ær his
forþsiðe, and on sibbe forlætan Godes gelaþunge.
 1313. He ferde ða þiderwerd mid sumum gebroðrum, þa geseah
he scealfran swimman on anum flode, and gelome doppetan adune to grunde ehtende
þære fixa mid fræcra grædignysse.
 1317. Þa cwæð se halga wer to his geferum þus, þas
fugelas habbað feonda gelicnysse þe syrwiað æfre embe ða unwaran,
and grædiglice foð, and gefangene fordoð, and of þam gefangenum
gefyllede ne beoð.
 1322. Þa bebead Martinus þam mæðleasum scealfrum, þæt
hi geswicon þæs fixnoðes, and siþedon to westene; and þa fugelas
gewiton aweg sona to holte, ealle endemes, swa swa se arwurða het.
 1326. Mid þære ylcan hæse he afligde þa scealfran mid
þære þe he deofla adræfde of mannum.
 1328. Martinus þa siððan to þam mynstre becom, and wunode
þær sume hwile and gesibbode þa preostas.
 1330. Eft ða he ham wolde þa wearð he geuntrumod, and sæde
his gebroðrum þæt he sceolde forðfaren.
 1332. Þa wurdon hi ealle geunrotsode swiþe, and mid micelre
heofunge hine befrinan, Eala þu fæder hwi forlætst þu us, oððe
hwam betæhst þu us forlætene?
 1336. Witodlice becumað to þinre eowde reafigende wulfas, and
hwa bewerað hi?
 1338. Witodlice we witon þæt þu gewilnast to Criste, ac þe
synd gehealdene þine meda gewisse; gemiltsa la ure swiðor þe þu
forlætst.
 1341. Þa wearð se halga wer mid þysum wordum astyrod, and
clypode mid wope, and cwæð to his Drihtne, Drihten min hælend, gif ic
nydbehefe eom git þinum folce, ne forsace ic na gyt to swincene; gewurðe
þin willa.
 1346. Ne ic ne beladige mine ateorigendlican ylde.
 1347. Ic þine þenunga estful gefylde; under þinum tacnum ic
campige swa lange swa þu sylf hætst.
 1349. He lag þa swa forþ ane feawa daga mid fefore gewæht,
þurhwunigende on gebedum, on stiþre hæran licgende, mid axum
bestreowod.
 1352. Þa bædon þa gebroðra þæt hi his bæd moston
mid waccre strewunge huru underlecgan.
 1354. Þa cwæð se halga wer to þam wependum gebroðrum, Ne
gedafnað Cristenum menn buton þæt he on duste swelte; gif ic eow oþre
bysne selle, þonne syngie ic.
 1357. He ne let na of gebedum his unoferswiðdan gast, ac he
æfre openum eagum, and upahafenum handum his gebeda ne geswac.
 1359. Þa woldon þa preostas þæt he lage on oþre sidan,
and gelihte hine swa.
 1361. Þa cwæð se halga eft, Geþafiað ic bidde þæt
ic heofonan sceawige swiðor þonne eorðan, and min gast sy asend on his
siðfæte to Drihtne.
 1364. He geseah þa standan swiþe gehende þone deofol, and he
hine orsorhlice axian ongan, Hwæt stendst þu her wælhreowa deor?
 1367. Ne gemetst þu on me þu manfulla ænig þincg.
 1367. Ic beo underfangen on Abrahames wununge.
 1368. And æfter þysum wordum gewat seo sawl of þam
geswenctan lichaman gesælig to heofonum.
 1371. On sunnan mergen he gewat þa þa he wæs on ylde an and
hundeahtatig wintre, and æfter Cristes þrowunge feower hund wintre, and
twelf on getele; and fela manna þa gehyrdon on his forðsiðe singendra
engla swiðe hlude stemna upon heanysse geond þa heofonas swegende, swa hit
on bocum sægð þe he him synd awritene.
 1378. His lic wearð gesewen sona on wuldre beorhtre þonne
glæs, hwittre þonne meolc, and his andwlita scean swiþor þonne leoht,
þa iu gewuldrod to þam towerdan æriste.
 1382. Eala hwilc heofung holdra geleaffulra hlude þa swegende,
and swiðost þære muneca and mynecena wop on Martines deaðe.
 1385. Sum bisceop Seuerinus on þære byrig Colonia, haliges
lifes man, gehyrde on ærnemergen swiðe hludne sang on heofonum, and þa
gelangode he him to his ercediacon, and axode hine hwæþer he þa stemne
gehyrde þæs heofonlican dreames.
 1390. He andwyrde and cwæð þæt he his nan þincg ne
gehyrde.
 1391. Þa het se bisceop þæt he heorcnode geornlicor, he stod
þa and hlyste, on his stæfe hliniende, and ne mihte nan þing þære
myrhþe gehyran.
 1394. Þa astrehton hi hi begen biddende þone ælmihtigan
þæt he moste gehyran þone heofonlican dream.
 1396. He hlyste þa siððan, and sæde þæt he gehyrde
singendra stemne, swegen on heofonum, and nyste swa þeah hwæt ða stemna
wæron.
 1399. Seuerinus ða cwæð, ic þe secge be þam, Martinus se
eadiga of þysum middanearde gewat; and nu englas singende his sawla feriað
mid him to heofonum; and se hetela deofol mid his unrihtwisum gastum hine wolde
gelettan, ac he gewat gescynd awæg fram þam halgan, and nan þing his
agenes on him ne gemette.
 1406. Hwæt bið be us synfullum, nu se swicola deofol swa
mærne sacerd derian wolde?
 1408. Þa sende se ercediacon sona to Turonia, to Martines
bisceopstole, and het axian be him.
 1410. Þa wearð him soðlice gesæd þæt he his sawle
ageaf on þære ylcan tide þe hi þone sang gehyrdon.
 1412. ON þam ylcan dæge Ambrosius se bisceop on Mediolana
byrig, þa þa he æt mæssan stod, þa wearð he on slæpe swa swa
God wolde, and hine nan man ne dorste naht eaðe awreccan.
 1416. Swaþeah æfter twam tidum hi hine awrehton and cwædon
þæt se tima forþagan wære and þæt folc wære gewergod
þearle.
 1419. Se halga bisceop þa cwæð, ne beo ge gedrefede, micclum
me fremað þæt ic swa mihte slapon, forðanþe me min Drihten micel
wundor æteowde.
 1422. Wite ge þæt min broþor, Martinus se halga, of lichaman
is afaren, and ic his lic behwearf mid gewunelicre þenunge, and þa þa ge
me wrehton, þa næs his heafodclað eallunga ful don.
 1426. Hi wurdon ofwundrode his worda and dæda, and geaxodon on
fyrste þæt se arwurða Martinus on þam dæge gewat þe Ambrosius
sæde þæt he æt þæs halgan weres licþenungum wære.
 1430. Eala, eadig is se wer þe on his forðsiðe halgena getel
healice sang, and engla werod blissode, and ealle heofonware him togeanes
ferdon, and se fula deofol on his dyrstignysse þurh Drihten wearð gescynd.
 1435. Seo halige gelaðung on mihte is gestrangod, and Godes
sacerdas synd gewuldrode mid þære onwrigennysse Martines forðsiðes,
þonne se halga Michahel mid englum underfeng and Maria seo eadiga mid
mædenlicum werodum, and neorxnewang gehylt bliðne mid halgum.
 1441. Ða þa þæs halgan weres lic læg inne þa git,
þa com þær micel meniu of manegum burgum, and þæt Pictauisce folc
swa swa þæt Turonisce, and þær wearð geflit betwux þam twam
folcum.
 1445. Þa Pictauiscan cwædon þe ðyder gecumene wæron, He
wæs ure munuc and eac ure abbod, we willað hine habban forþanþe we
hine alændon ær, ge brucon his spræce and his lare notedon, ge
wæron on his gereordum, and mid his gebletsungum gestrangode, and mid
mænigfealdum wundrum wæron gegladode; sy eow eall þis genoh.
 1451. Lætað nu huru us his sawlleasan lichaman ferian mid us.
 1453. Þa andswaredon þa þa Turoniscan þus, Gif ge secgað
þæt us synd genoh his wundra, þonne wite ge þæt he worhte ma wundra
mid eow þonne he mid us dyde, and þeah we fela forhebbon, eow he arærde
witodlice twegen deade men, and us buton ænne; and swa swa he oft sæde,
þæt he maran mihte on munuchade hæfde þonne on bisceophade, and we
habbað nu neode þæt he dead gefylle þæt he ne dyde on life.
 1462. Eow he wæs ætbroden, and us fram Gode forgifan, and
æfter þa ealdan gesetnysse he sceal habban byrgene on þære ylcan
byrig þær he bisceop wæs.
 1465. Gif ge for minstres þingon, and þæt he mid eow wæs
hine habban willað, þonne wite ge þis þæt he on Mediolana ærest
mynster hæfde.
 1468. Betwux þisum gewinne wearð se dæg geendod, and butu
ða burhwaru besæton þone halgan, and woldon ða Pictauiscan mid gewinne
on mergen niman þone halgan neadunga æt þam oþrum.
 1472. Þa on middre nihte, swa swa Martinus wolde, wurdon þa
Pictauiscan swa wundorlice on slæpe þæt of ealre þære meniu an man
ne wacode.
 1475. Þa gesawon þa Turoniscan hu þa oþre slepon, and
genamon þæt lic þe þær læg on flora, and to scipe bæron mid
swiðlicre blisse, and efston mid reowte on þære ea Uigenna, and swa
forð on Liger swyðe hlude singende, oð þæt hi becomon to þære
byrig Turonia.
 1481. Þa wurdon þa oþre awrehte mid þam sange and naht
heora gold hordas þe hi healdan sceoldon hæbbende næron, ac hi ham
gewendon mid mycelre sceame þæt him swa gelumpen wæs.
 1485. Se halga lichama þa wearð geled on byrgene on þære
ylcan byrig þær he bisceop wæs, mid micelre wurðmynte, and þær
wurdon siððan fela wundra gefremode for his geearnungum.
 1489. Syx and twentig wintra he wæs þær bisceop, and seo
burhwaru wæs butan bisceope lange ær Martinus wære gehalgod to
bisceope, for þam hæþenscipe þe þæt folc þa beeode.
 1493. Sy wuldor and lof þam welwillendan Scyppende, þe his
halgan sacerd swa geglengde mid wundrum, se þe on ecnysse rixaþ,
ælmihtig wealdend; AMEN.

END_TEXT
START_TEXT

ÆLS (Edmund)
B1.3.31.
Passion of Saint Edmund: Skeat 1881-1900, II, 314-34.



 1. <foreign>XII KAL DECEMBRES, PASSIO SANCTI EADMVNDI REGIS ET MARTYRIS</foreign>.
 1. SVM SWYÐE GELÆRED MUNUC com suþan ofer sæ fram sancte
Benedictes stowe on Æþelredes cynincges dæge to Dunstane
ærcebisceope, þrim gearum ær he forðferde; and se munuc hatte Abbo.
 4. Þa wurdon hi æt spræce oþþæt Dunstan rehte be
sancte Eadmunde, swa swa Eadmundes swurdbora hit rehte Æþelstane cynincge
þa þa Dunstan iung man wæs, and se swurdbora wæs forealdod man.
 7. Þa gesette se munuc ealle þa gereccednysse on anre bec, and
eft ða þa seo boc com to us binnan feawum gearum þa awende we hit on
Englisc, swa swa hit heræfter stent.
 10. Se munuc þa Abbo binnan twam gearum gewende ham to his
mynstre and wearð sona to abbode geset on þam ylcan mynstre.
 13. EADMUND SE EADIGA EASTENGAL CYNINCG wæs snotor and
wurðfull, and wurðode symble mid æþelum þeawum þone ælmihtigan
God.
 16. He wæs eadmod and geþungen, and swa anræde þurhwunode
þæt he nolde abugan to bysmorfullum leahtrum, ne on naþre healfe he ne
ahylde his þeawas, ac wæs symble gemyndig þære soþan lare.
 20. Gif þu eart to heafodmen geset, ne ahefe þu ðe, ac beo
betwux mannum swa swa an man of him.
 22. He wæs cystig wædlum and wydewum swa swa fæder, and
mid welwillendnysse gewissode his folc symle to rihtwisnysse, and þam reþum
styrde, and gesæliglice leofode on soþan geleafan.
 26. Hit gelamp ða æt nextan þæt þa Deniscan leode
ferdon mid sciphere hergiende and sleande wide geond land swa swa heora gewuna
is.
 29. On þam flotan wæron þa fyrmestan heafodmen Hinguar and
Hubba, geanlæhte þurh deofol, and hi on Norðhymbralande gelendon mid
æscum, and aweston þæt land, and þa leoda ofslogon.
 33. Þa gewende Hinguar east mid his scipum, and Hubba belaf on
Norðhymbralande, gewunnenum sige mid wælhreownysse.
 36. Hinguar þa becom to eastenglum rowende, on þam geare þe
ælfred æðelincg an and twentig geare wæs, se þe westsexena cynincg
siþþan wearð mære.
 39. And se foresæda Hinguar færlice swa swa wulf on lande
bestalcode, and þa leode sloh weras and wif, and þa ungewittigan cild, and
to bysmore tucode þa bilewitan Cristenan.
 43. He sende ða sona syððan to þam cyninge beotlic
ærende, þæt he abugan sceolde to his manrædene gif he rohte his
feores.
 46. Se ærendraca com þa to Eadmunde cynincge and Hinguares
ærende him ardlice abead.
 48. Hinguar ure cyning, cene and sigefæst on sæ and on lande,
hæfð fela þeoda gewyld, and com nu mid fyrde færlice her to lande
þæt he her wintersetl mid his werode hæbbe.
 52. Nu het he þe dælan þine digelan goldhordas and þinra
yldrena gestreon ardlice wið hine, and þu beo his underkyning, gif ðu
cucu beon wylt, forðanþe ðu næfst þa mihte þæt þu mage him
wiðstandan.
 56. Hwæt þa Eadmund clypode ænne bisceop þe him þa
gehendost wæs, and wið hine smeade hu he þam reþan Hinguare andwyrdan
sceolde.
 59. Þa forhtode se bisceop for þam færlican gelimpe, and for
þæs cynincges life, and cwæþ þæt him ræd þuhte þæt he
to þam gebuge þe him bead Hinguar.
 62. Þa suwode se cynincg and beseah to þære eorþan, and
cwæþ þa æt nextan cynelice him to, Eala þu bisceop, to bysmore synd
getawode þas earman landleoda, and me nu leofre wære þæt ic on feohte
feolle wið þam þe min folc moste heora eardes brucan.
 67. And se bisceop cwæþ, Eala þu leofa cyning, þin folc
lið ofslagen, and þu næfst þone fultum þæt þu feohtan mæge,
and þas flotmen cumað, and þe cucenne gebindað butan þu mid fleame
þinum feore gebeorge, oððe þu þe swa gebeorge þæt þu buge to
him.
 73. Þa cwæð Eadmund cyning swa swa he ful cene wæs,
þæs ic gewilnige and gewisce mid mode, þæt ic ana ne belife æfter
minum leofum þegnum þe on heora bedde wurdon, mid bearnum and wifum,
færlice ofslægene fram þysum flotmannum.
 78. Næs me næfre gewunelic þæt ic worhte fleames, ac ic
wolde swiðor sweltan gif ic þorfte for minum agenum earde, and se
ælmihtiga God wat þæt ic nelle abugan fram his biggengum æfre, ne
fram his soþan lufe, swelte ic, lybbe ic.
 83. Æfter þysum wordum he gewende to þam ærendracan þe
Hinguar him to sende, and sæde him unforht, Witodlice þu wære wyrðe
sleges nu, ac ic nelle afylan on þinum fulum blode mine clænan handa,
forðanþe ic Criste folgie, þe us swa gebysnode, and ic bliðelice wille
beon ofslagen þurh eow gif hit swa god foresceawað.
 90. Far nu swiþe hraðe, and sege þinum reþan hlaforde, ne
abihð næfre Eadmund Hingware on life, hæþenum heretogan, buton he to
Hælende Criste ærest mid geleafan on þysum lande gebuge.
 94. Þa gewende se ærendraca ardlice aweg, and gemette be
wæge þone wælhreowan Hingwar mid eallre his fyrde fuse to Eadmunde, and
sæde þam arleasan hu him geandwyrd wæs.
 98. Hingwar þa bebead mid bylde þam sciphere þæt hi
þæs cynincges anes ealle cepan sceoldon, þe his hæse forseah, and
hine sona bindan.
 101. Hwæt þa Eadmund cynincg mid þam þe Hingwar com, stod
innan his healle þæs Hælendes gemyndig, and awearp his wæpna, wolde
geæfenlæcan Cristes gebysnungum, þe forbead Petre mid wæpnum to
winnenne wið þa wælhreowan Iudeiscan.
 106. Hwæt þa arleasan þa Eadmund gebundon, and gebysmrodon
huxlice, and beoton mid saglum; and swa syððan læddon þone
geleaffullan cyning to anum eorðfæstum treowe, and tigdon hine þærto
mid heardum bendum, and hine eft swuncgon langlice mid swipum, and he symble
clypode betwux þam swinglum mid soðan geleafan to Hælende Criste, and
þa hæþenan þa for his geleafan wurdon wodlice yrre forþanþe he
clypode Crist him to fultume.
 116. Hi scuton þa mid gafelucum swilce him to gamenes to, oð
þæt he eall wæs besæt mid heora scotungum swilce igles byrsta, swa
swa Sebastianus wæs.
 119. Þa geseah Hingwar, se arlease flotman, þæt se
æþela cyning nolde Criste wiðsacan, ac mid anrædum geleafan hine
æfre clypode, het hine þa beheafdian and þa hæðenan swa dydon.
 123. Betwux þam þe he clypode to Criste þagit, þa tugon
þa hæþenan þone halgan to slæge, and mid anum swencge slogon him of
þæt heafod, and his sawl siþode gesælig to Criste.
 127. Þær wæs sum man gehende, gehealden þurh God behyd
þam hæþenum, þe þis gehyrde eall, and hit eft sæde swa swa we hit
secgað her.
 130. Hwæt ða se flothere ferde eft to scipe, and behyddon
þæt heafod þæs halgan Eadmundes on þam þiccum bremelum þæt
hit bebyrged ne wurde.
 133. Þa æfter fyrste, syððan hi afarene wæron, com
þæt landfolc to þe þær to lafe wæs þa, þær heora
hlafordes lic læg butan heafde, and wurdon swiðe sarige for his slege on
mode, and huru þæt hi næfdon þæt heafod to þam bodige.
 138. Þa sæde se sceawere þe hit ær geseah þæt þa
flotmen hæfdon þæt heafod mid him, and wæs him geðuht swa swa hit
wæs ful soð þæt hi behyddon þæt heafod on þam holte forhwega.
 142. Hi eodon þa secende ealle endemes to þam wuda, secende
gehwær geond þyfelas and bremelas gif hi ahwær mihton gemeton þæt
heafod.
 145. Wæs eac micel wundor þæt an wulf wearð asend, þurh
Godes wissunge to bewerigenne þæt heafod wið þa oþre deor, ofer
dæg and niht.
 148. Hi eodon þa secende, and symle clypigende, swa swa hit
gewunelic is þam ðe on wuda gað oft, Hwær eart þu nu gefera?
 150. And him andwyrde þæt heafod, Her, her, her; and swa
gelome clypode andswarigende him eallum, swa oft swa heora ænig clypode,
oþþæt hi ealle becomen þurh ða clypunga him to.
 154. Þa læg se græga wulf þe bewiste þæt heafod, and
mid his twam fotum hæfde þæt heafod beclypped, grædig and hungrig,
and for Gode ne dorste þæs heafdes abyrian, and heold hit wið deor.
 158. Þa wurdon hi ofwundrode þæs wulfes hyrdrædenne, and
þæt halige heafod ham feredon mid him, þancigende þam ælmihtigan
ealra his wundra; ac se wulf folgode forð mid þam heafde oþþæt hi to
tune comon, swylce he tam wære, and gewende eft siþþan to wuda ongean.
 164. Þa landleoda þa siþþan ledon þæt heafod to þam
halgan bodige, and bebyrigdon hine swa swa hi selost mihton on swylcere
hrædinge and cyrcan arærdan sona him onuppon.
 168. Eft þa on fyrste, æfter fela gearum, þa seo hergung
geswac and sibb wearð forgifen þam geswenctan folce, þa fengon hi
togædere and worhton ane cyrcan wurðlice þam halgan, forþanðe gelome
wundra wurdon æt his byrgene, æt þam gebædhuse þær he bebyrged
wæs.
 174. Hi woldon þa ferian mid folclicum wurðmynte þone halgan
lichaman, and læcgan innan þære cyrcan.
 176. Þa wæs micel wundor þæt he wæs eall swa gehal
swylce he cucu wære mid clænum lichaman, and his swura wæs gehalod
þe ær wæs forslagen, and wæs swylce an seolcen þræd embe his
swuran ræd, mannum to sweotelunge hu he ofslagen wæs.
 181. Eac swilce þa wunda þe þa wælhreowan hæþenan mid
gelomum scotungum on his lice macodon, wæron gehælede þurh þone
heofonlican God, and he liþ swa ansund oþ þisne andwerdan dæg,
andbidigende æristes, and þæs ecan wuldres.
 186. His lichaman us cyð, þe lið unformolsnod, þæt he
butan forligre her on worulde leofode, and mid clænum life to Criste
siþode.
 189. Sum wudewe wunode Oswyn gehaten æt þæs halgan byrgene
on gebedum and fæstenum manega gear syððan.
 192. Seo wolde efsian ælce geare þone Sanct, and his næglas
ceorfan syferlice mid lufe, and on scryne healdan to haligdome on weofode.
 195. Þa wurðode þæt landfolc mid geleafan þone sanct,
and þeodred bisceop þearle mid gifum on golde and on seolfre, þam sancte
to wurðmynte.
 198. Þa comon on sumne sæl ungesælige þeofas, eahta on
anre nihte to þam arwurðan halgan, woldon stelan þa maðmas þe men
þyder brohton, and cunnodon mid cræfte hu hi in cumon mihton.
 202. Sum sloh mid slecge swiðe þa hæpsan, sum heora mid
feolan feolode abutan, sum eac underdealf þa duru mid spade, sum heora mid
hlæddre wolde unlucan þæt ægðyrl; ac hi swuncon on idel, and
earmlice ferdon, swa þæt se halga wer hi wundorlice geband, ælcne swa
he stod strutigende mid tole, þæt heora nan ne mihte þæt morð
gefremman, ne hi þanon astyrian, ac stodon swa oð mergen.
 211. Men þa þæs wundrodon hu þa weargas hangodon, sum on
hlæddre, sum leat to gedelfe, and ælc on his weorce wæs fæste
gebunden.
 214. Hi wurdon þa gebrohte to þam bisceope ealle, and he het hi
hon on heagum gealgum ealle; ac he næs na gemyndig hu se mildheorta God
clypode þurh his witegan þas word þe her standað, <foreign>Eos qui ducuntur ad
mortem eruere ne cesses</foreign>; þa þe man læt to deaðe alys hi ut symble.
 220. And eac þa halgan canones gehadodum forbeodað ge bisceopum
ge preostum, to beonne embe þeofas, forþanþe hit ne gebyraþ þam þe
beoð gecorene Gode to þegnigenne þæt hi geþwærlæcan sceolon on
æniges mannes deaðe, gif hi beoð Drihtnes þenas.
 225. Eft þa Ðeodred bisceop sceawode his bec syððan
behreowsode mid geomerunge þæt he swa reðne dom sette þam
ungesæligum þeofum, and hit besargode æfre oð his lifes ende; and
þa leode bæd georne, þæt hi him mid fæstan fullice þry dagas,
biddende þone ælmihtigan þæt he him arian scolde.
 231. On þam lande wæs sum man, Leofstan gehaten, rice for
worulde and unwittig for Gode, se rad to þam halgan mid riccetere swiðe,
and het him æteowian orhlice swiðe þone halgan sanct hwæþer he
gesund wære, ac swa hraðe swa he geseah þæs sanctes lichaman, þa
awedde he sona and wælhreowlice grymetede, and earmlice geendode yfelum
deaðe.
 239. Þis is ðam gelic þe se geleaffulla papa Gregorius
sæde on his gesetnysse be ðam halgan Laurentie ðe lið on Romebyrig,
þæt menn woldon sceawian symle hu he lage, ge gode ge yfele, ac God hi
gestilde, swa þæt þær swulton on þære sceawunge ane seofon menn
ætgædere.
 245. Þa geswicon þa oþre to sceawigenne þone martyr mid
menniscum gedwylde.
 247. Fela wundra we gehyrdon on folclicre spræce be þam halgan
Eadmunde þe we her nellaþ on gewrite settan, ac hi wat gehwa.
 250. On þyssum halgan is swutel, and on swilcum oþrum, þæt
God ælmihtig mæg þone man aræran eft on domes dæg andsundne of
eorþan, se þe hylt Eadmunde halne his lichaman, oð þone micclan dæg,
þeah ðe he of moldan come.
 255. Wyrðe is seo stow for þam wurðfullan halgan þæt hi
man wurþige and wel gelogige mid clænum Godes þeowum, to Cristes
þeowdome, forþanþe se halga is mærra þonne men magon asmeagan.
 259. Nis Angelcynn bedæled Drihtnes halgena, þonne on
Englalanda licgaþ swilce halgan swylce þæs halga cyning is, and
Cuþberht se eadiga, and sancte Æþeldryð on Elig, and eac hire swustor,
ansunde on lichaman, geleafan to trymminge.
 264. Synd eac fela oðre on Angelcynne halgan þe fela wundra
wyrcað, swa swa hit wide is cuð þam ælmihtigan to lofe, þe hi on
gelyfdon.
 267. Crist geswutelaþ mannum þurh his mæran halgan þæt
he is ælmihtig God þe macað swilce wundra þeah þe þa earman Iudei
hine eallunge wiðsocen, forþanþe hi synd awyrgede swa swa hi wiscton him
sylfum.
 271. Ne beoð nane wundra geworhte æt heora byrgenum,
forðanþe hi ne gelyfað on þone lifigendan Crist, ac Crist geswutelað
mannum hwær se soða geleafa is, þonne he swylce wundra wyrcð þurh
his halgan wide geond þas eorðan.
 275. Þæs him sy wuldor a mid his heofonlican fæder, and
þam halgan gaste a buton ende; AMEN.

END_TEXT
START_TEXT

ÆLS (Cecilia)
B1.3.32.
Passion of Saint Cecilia: Skeat 1881-1900, II, 356-76.



 1. <foreign>X KAL DECEMBR: PASSIO SANCTAE CECILIE VIRGINIS</foreign>.
 1. IU ON EALDUM DAGUM WæS SUM æðELE MæDEN Cecilia
gehaten, fram cildhade cristen, on romana rice þa þa seo reðe ehtnys stod
on þæra casera dagum þe Cristes ne gymdon.
 5. Þeos halige fæmne hæfde on hire breoste swa micele lufe
to þam ecan life þæt heo dæges and nihtes embe Drihtnes godspel, and
embe Godes lare mid geleafan smeade, and on singalum gebedum hi sylfe
gebysgode.
 10. Heo wearð swaþeah beweddad swa swa hit woldon hire frynd,
anum æþelan cnihte, se næs cristen þa git, Ualerianus gehaten, se is
nu halig sanct.
 13. Hwæt ða Cecilia hi sylfe gescrydde mid hæran to lice,
and gelome fæste biddende mid wope þæt heo wurde gescyld wið ælce
gewemmednysse oððe weres gemanan.
 17. Heo clypode to halgum and to heahenglum biddende heora fultumes
to þam heofonlican Gode, þæt heo on clænnysse Criste moste
þeowian.
 20. Hit gewearð swaþeah þæt se wurðfulla cniht þa
brydlac geforþode, and gefette þæt mæden mid woruldlicum wurðmynte
swa swa heora gebyrde wæron.
 23. Þa betwux þam sangum and þam singalum dreamum sang
Cecilia symle þus Gode, <foreign>Fiat cor meum et corpus meum immaculatum ut Non
confundar</foreign> Beo min heorte and min lichama þurh God ungewemmed þæt ic ne
beo gescynd, and sang symle swa.
 28. Hi wurdon þa gebrohte on bedde ætgædere, and Cecilia
sona, þæt snotere mæden, gespræc hire brydguman, and þus to Gode
tihte.
 31. Eala þu min leofa man ic þe mid lufe secge, Ic hæbbe
godes encgel þe gehylt me on lufe, and gif þu wylt me gewemman, he went
sona to ðe and mid gramum þe slihð þæt þu sona ne leofast.
 35. Gif þu þonne me lufast, and butan laðe gehylst on
clænum mægðhade, Crist þonne lufað þe, and his gife geswutelað
þe sylfum swa swa me.
 38. Se cniht wearð þa afyrht, and cwæð to þam mædene,
Do þæt ic geseo sylf þone engel, gif þu wylt þæt ic gelyfe
þinum wordum be þam; and gif þe oþer cniht cuþre is þonne ic, hine
ic ofslea, and þe samod mid him.
 43. Cecilia þa cwæð, gif þu on Crist gelyfst and þu
gefullod bist fram fyrnlicum synnum, þu miht sona geseon þone scinendan
engel.
 46. Ualerianus andwyrde þa eft þam mædene, Hwa mihte me
fullian þus færlice nu, þæt ic mihte geseon þone scinendan engel.
 49. Seo fæmne þa lærde swa lange þone cniht oð þæt
he gelyfde on þone lifigendan God, and ferde to þam papan þe ðær ful
gehende wæs, Urbanus gehaten, and him fulluhtes bæd.
 53. Se papa þa blissode þæt he gebeah to Gode, and bæd
þone ælmihtigan God þæt he for his arfæstnysse þam cnihte
gewissode þæt he wurde geleafful.
 56. Efne þa færlice ætforan heora gesihþum com Godes
engel mid anum gyldenum gewrite, and Ualerianus feoll afyrht to eorðan.
 59. Þa arærde hine se engel and het hine rædan þa
gyldenan stafas þe him God tosende.
 61. On þam gewrite wæron þas word gelogode, <foreign>Unus deus, una
fides, unum baptisam</foreign>; An ælmihtig God is, and an geleafa, and an fulluht;
and he feng to rædene.
 65. Þa cwæð se engel, gelyfst þu þises, oððe licað
þe elles hwæt?
 66. Ualerianus andwyrde, hwæt bið æfre soðlicre oððe
to gelyfenne ænigum lifigendum menn?
 68. And se engel þa gewende mid þam worde him fram.
 69. Se papa ða siððan hine sona gefullode, and his geleafan
him tæhte, and let hine eft faran ham to Cecilian þam halgan mædene.
 72. Þa funde se cniht þa fæmnan standende on hire gebedum on
hire bure ane and Godes engel standande mid gyldenum fyþerhaman, mid twam
cynehelmum gehende þam mædene.
 76. Þa cynehelmas wæron wundorlice scinende on rosan
readnysse, and on lilian hwitnysse.
 78. And he forgeaf þa ænne þam æþelan mædene, and
oþerne þam cnihte, and cwæð him þus to, Healdað þas cynehelmas
mid clænre heortan forþamþe ic hi genam on neorxnewange.
 82. Ne hi næfre ne forseariað ne heora swetnysse ne
forleosað, ne heora wlita ne awent to wyrsan hiwe, ne hi nan man ne gesihð
butan se þe clænnysse lufað; and þu Ualeriane forðanþe ðu lufast
clænnysse, se Hælend þe het biddan swa hwilce bene swa þu wille.
 87. Þa cneowode se cniht and cwæð to þam engle, Næs me
nan þing swa leof on þysum life wunigende swa me wæs min broþor, and
bið me uneaþe þæt ic beo alysed, and he losige on witum.
 91. Þas bene ic bidde þæt min broþor Tiburtius beo alysed
þurh God and to geleafan gebiged, and he do unc begen him to biggengum.
 94. Þa cwæð se engel eft mid blisse him to, Forþanþe
þu þæs bæde þe bet Gode licað þin broðor Tiburtius bið
gestryned þurh þe to þam ecan life, swa swa þu gelyfdest on God þurh
Cecilian lare, and git sceolan begen, þu and þin broðor, beon gemartyrode
samod.
 99. And se engel þa gewende up to heofonum.
 100. Hi smeadon þa mid glædnysse, and embe Godes willan
spræcon, oþþæt his broþor com bliðe on mergen him to, and cyste
hi butu, and cwæð mid blisse, Ic wundrige þearle hu nu on wintres
dæge her lilian blostm oþþe rosan bræð swa wynsumlice and swa
werodlice stincað.
 106. Ðeah þe ic hæfde me on handa þa blostman, ne mihton
hi swa wynsumne wyrtbræð macian; and ic secge to soþan þæt ic swa
eom afylled mid þam swetan bræða, swylce ic sy geedniwod.
 110. Þa cwæð se broðor, þurh mine bene þe com þæs
wynsuma bræð to þæt þu wite heonanforð hwæs blod readaþ on
rosan gelicnysse, and hwæs lichama hwitað on lilian fægernysse.
 114. We habbað cynehelmas halige mid us scinende swa swa rose and
snawhwite swa swa lilie, þa þu ne miht geseon þeah þe hi scinende
beon.
 117. Þa cwæð tiburtius, Sege me, broðor min, gehyre ic
þis on slæpe, oððe þu hit sægst on eornost?
 118. Se oðer him cwæð to, oð þis we leofodon swilce we
on slæpe wæron, ac we synd nu gewende to soðfæstnysse; þa godas
þe we wurþodon syndon gramlice deofla.
 122. Þa cwæð se oþer, Hu wearð þe þæt cuþ?
 123. Ualerianus andwyrde, Godes engel me tæhte, and þone þu
miht geseon gif ðu soðlice bist on fulluhte aþwogen fram þam fulum
deofolgilde.
 126. Hi spræcon þa swa lange, oðþæt he to geleafan
beah, and se broðor wolde þæt he wurde gefullod.
 128. Þa befran Tiburtius hwa hine fullian sceolde.
 129. Se oðer him cwæð to, Urbanus se papa.
 130. Eft þa Tiburtius him andwyrde and cwæð, Se is geutlagod
and lið him on digelan for his cristendome, and gif we cumað him to, we
beoð gewitnode, gif hit wyrð ameldod.
 134. And þa hwile þe we secað, swa swa hit gesæd is,
godcundnysse on heofonum, we graman gemetað and lifleaste on eorðan, gif we
his lare folgiað.
 137. Þa cwæð Cecilia sona mid gebylde, gif þis lif wære
ana, and oþer nære selre, þonne mihte we ondrædan us deaðes
rihtlice.
 140. Þa axode Tiburtius, is ænig oþer lif?
 141. Cecilia him cwæð to, Cuð is gehwilcum menn þæt
þis lif is geswincful, and on swate wunað; þis lif bið alefed on
langsumum sarum, and on hætum ofþefod, and on hungre gewæht, mid mettum
gefylled, and modig on welum, mid hafenleaste aworpen and ahafen þurh
iugoðe, mid ylde gebiged, and tobryt mid seocnysse, mid unrotnysse fornumen,
and geangsumod þurh cara.
 149. Þonne cymð him deað to, and deð of gemynde ealle þa
blysse þe he breac on his life, and on þam ecan life þe æfter þysum
cymð bið þam rihtwisum forgifen rest and gefea, and þam unrihtwisum
þa ecan wita.
 154. Þa cwæð Tiburtius, hwa com þanon hider þe mihte us
secgan gif hit swa wære?
 156. Cecilia þa aras, and mid anrædnysse cwæð, Ealle
gesceafta scyppend ænne sunu gestrynde, and forðteah þurh hine sylfne
þone frofer gast; þurh þone sunu he gesceop ealle gesceafta þe syndon,
and hi ealle gelyffæste þurh þone lifigendan gast.
 161. Þa andwyrde Tiburtius, ænne God gebodiað, and humeta
namast þu namcuðlice þry Godas?
 163. Cecilia him andwyrde, an God is ælmihtig on his
mægenþrymnysse wunigende; ðone arwurðiað we Cristenan æfre on
þrynnysse, and on soðre annysse, forþanþe fæder and sunu and se
frofer gast an gecynd habbað, and ænne cynedom, swa swa on anum men synd
soðlice þreo þing, andgit and wylla and gewittig gemynd, þe anum men
gehyrsumiaþ æfre togædere.
 171. Þa feoll Tiburtius forht to hire cneowum, and clypode hlude,
and cwæð mid geleafan, Ne þincð me þæt þu spræce mid
menniscre spræce, ac swilce Godes engel sylf spræce þurh þe.
 175. Ac ic axie git be þam oþrum life, hwa þæt gesawe, and
siððan come hider?
 177. Hwæt þa Cecilia him snoterlice andwyrde, and sæde hu
se Hælend of heofonum com to us, and hwylce wundra he worhte on þisre
worulde fela, and hu he þa deadan arærde of deaðe to life, and hu he
sylf of deaðe on þam þriddan dæge aras; and fela þincg him sæde
swutellice be Criste.
 183. Þa weop Tiburtius, and gewilnode georne þæt he gefullod
wurde æt þam foresædan papan, and se broþer siþode sona forð mid
him, and cydde þam papan hwæt hi gecweden hæfdon.
 187. Se papa ða Urbanus blissode on Gode, and gefullode sona
þone gesæligan cniht, and sæde him geleafan geond seofon dagas on an,
oþ þæt he fulfremod ferde eft ongean.
 191. He beget þa æt Gode þa gastlican gesælþa, swa
þæt he dæghwamlice Drihtnes englas geseh, and swa hwæs he gewilnode,
him ne forwyrnde God, and worhte gelome wundra þurh hine, and þurh his
broðor, swa swa bec secgað.
 196. Þa wæs on Rome byrig sum reðe cwellere Almachius
gehaten, se wæs heahgerefa, and he mid manegum witum gemartyrode þa
Cristenan, þa ða he ofaxian mihte, and man ne moste hi bebyrigan.
 200. Ualerianus þa and his foresæda broþor bebyrigdon þa
martyras þe se manfulla acwealde, and ælmyssan dælde dæghwamlice
þearfum, oð þæt se arleasa ehtere ofaxode heora dæda.
 203. Hwæt þa Almachius het þa men gelangian, and axode hi
sona mid swiðlicre þreatunge hwi hi þa bebyrigdon þe his beboda
forsawon, and for heora scyldum ofslagene lagon; oþþe hwi hi dældon
dearnunga heora æhta waclicum mannum unwislicum ræde?
 210. Þa andwyrde Tiburtius þam arleasan and cwæð, Eala,
gif þa halgan þe þu hete ofslean and we bebyrigdon, woldon us habban huru
him to þeowum to heora þenungum.
 214. Hi þa swa lange motodon, oþ þæt se manfulla het mid
saglum beatan þone oþerne broþor; and sum rædbora þa to þam
reðan þus cwæð, Hat hi, leof, acwellan, nu hi Cristene synd; gif þu
þonne elcast, heora æhta hi dælað þearfum and wædlum, and þu
witnast hi siððan, and næfst þa æhta for þinre ælcunge.
 221. Almachius þa het his manfullan cwelleras lædan þa
gebroðra on bendum togædere to þam hæþengilde, and het hi
geoffrian, oþþe hi man ofsloge mid swurde þærrihte.
 225. Hi lædde þa Maximus swa se manfulla het mid oþrum
cwellerum to þære cwealmstowe.
 227. Þe weop Maximus forþanþe hi woldon sweltan, and axode
þa gebroðra hwi hi swa bliþelice eodon to heora agenum slege, swylce to
gebeorscipe.
 230. Þa cwæð se yldra broþor, Noldon we efstan to deaþe
mid swa mycelre blisse, gif we to beteran life soðlice ne becomon siððan
we ofslagene beoð, to þam ecan life, swa swa we leornodon to soþan.
 234. Betwux þære tihtinge þa þa hi tengdon forð, þa
cwæð se Maximus to þam martyrum þus, Ic wolde eac forseon þisre
worulde swæsnysse, gif ic wiste to gewissan þæt eowre word wæron
soþe.
 238. Þa cwæð se gingra broðor of þam bendum him to, Ure
drihten Crist deð þæt þu gesihst, þonne we ofslagene beoð, hu ure
sawla farað mid wuldre to him, gif þu wylt nu behatan þæt þu mid
eallum mode, þin man behreowsige.
 243. Maximus þa cwæð to þam martyrum þus, Fyr me
forbærne gif ic ne buge to Criste, siþþan ic geseo hu eowre sawla
farað to þam oþrum life þe ge embe sprecað.
 247. Þa cwædon þa halgan gebroþra þe he on bendum
lædde, Bebeod þysum cwellerum þæt hi us cuce healdan on þinum
agenum huse nu þas ane niht oðþæt þu sy gefullod fram fyrnlicum
synnum, þæt þu mote geseon þa gesihðe þurh God.
 252. Hi wurdon þa gebrohte on bendum to his huse, and Cecilia seo
eadige mid arwurðum sacerdum þider com sona, and hi sæton þa niht embe
Crist sprecende, oþþæt þa cwelleras gelyfdon and wurdon gefullode
æt þam foresædum preostum.
 257. Hwæt þa on dægræd þæt deorwurðe mæden
Cecilia clypode, and cwæð to him eallum, Nu ge la Godes cempan, awurpað
caflice eow fram þæra þeostra weorc, and wurðað ymbscrydde mid
leohtes wæpnum to þysum gewinne nu.
 262. Ge habbað gecampod swiðe godne campdom, eowerne ryne ge
gefyldon and geleafan geheoldon.
 264. Gað to þam wuldorbeage þæs wynsuman lifes, þonne se
rihtwisa dema deð eow to edleane.
 266. Hi wurdon þa gelædde for heora geleafan to slege, and mid
swurde beheafdode.
 267. Þa beheold Maximus and sæde mid aþe to þam
ymbstandendum, Ic geseah soðlice mid þam þe hi ofslagene wurdon, Godes
englas scinende on sunnan gelicnysse fleogende him to, and underfengon heora
sawla, and þa sawla ic geseah swiðe wlitig faran forð mid þam englum on
heora fiðerum to heofonum.
 274. Þa þa Maximus sæde swa soðlice ðas word weopendum
eagum, þe gewendon þa hæþenan manega to geleafan fram heora leasum
godum.
 277. Almachius þa ofaxode þæt se arwurða Maximus mid
eallum his hiwum on þone Hælend gelyfde, and wæron gefullode, wearð
þa him gram and het hine swingan mid leadenum swipum oþ þæt he gewat
of worulde to Criste.
 282. Cecilia þa sona þone sanct bebyrigde on stænenre þryh
on þam stede þe lagon þa twegen gebroþra bebyrigde on ær.
 285. Heo dælde þa siððan digellice þearfum hire
brydguman æhta, and his broþor þing; and Almachius wolde witan ymbe þa
æhtan, swylce heo wydewe wære, and heo wearð þa geneadod þæt heo
offrian sceolde þam arleasum godum.
 290. Þa weopon þa hæðenan þæt swa wlitig fæmne,
and swa æþelboren wimman mid wisdome afylled, wolde deað þrowian on
witum, swa iung.
 293. Þa cwæð Cecilia and sæde him eallum, Ne bið se
forloren þe lið for Gode ofslagen; he bið swa awend to wuldre of deaðe,
swilce man lam sylle and sylf nime gold, swilce he sylle wac hus and wuldorful
underfo; sylle gewitendlic and ungewitendlic underfo; sylle wacne stan and
wurðfulne gym underfo.
 300. Heo tihte þa swa lange þa ungeleaffullan hæðenan oð
þæt hi ealle cwædon mid anre stemne þus, We gelyfað þæt Crist
Godes sunu soðlice God is, þe þe þyllice underfeng him to þinenne on
worulde.
 304. Þa wurdon gefullode feower hund manna on Cecilian huse þam
Hælende to lofe, and se papa mæssode þam mannum gelome on þam ylcan
huse, and se hæðenscipe wanode.
 308. Almachius se arleasa het þa ardlice gefeccan þa eadigan
Cecilian, and hi axode sona of hwylcere mægðe heo wære, and hi motodon
lange, oþþæt þam deman ofþuhte hyre drystignyss, and cwæð
orhlice eft to þam mædene, Nast þu mine mihte?
 313. And þæt mæden him cwæð to, Ic secge, gif þu
hætst, hwilce mihte þu hæfst.
 315. Ælces mannes miht þe on modignysse færð is soðlice
þam gelic swilce man siwige ane bytte, and blawe hi fulle windes, and wyrce
siððan an þyrl þonne heo toþunden bið on hire greatnysse þonne
togæð seo miht.
 320. Almachius hire cwæð to þa þa hi campodon mid wordum,
Hwæt þu ungesælige, nast þu þæt me is geseald anweald to
ofsleanne and to edcucigenne, and þu spræcst swa modelice mine mihta
tælende.
 324. Þæt mæden him cwæð to, Oþer is modignyss,
oþer is anrædnyss, and ic anrædlice spræc, na modelice, forþanþe
we modignysse eallunga onscuniað.
 327. And eft heo cwæð him to, þu cwæde þæt þu
hæfdest to acwellene anweald and to edcucigenne, ac ic cwæðe þæt
þu miht þa cucan adydan, and þam deadan þu ne miht eft lif forgifan, ac
þu lyhst openlice.
 332. Almachius hire andwyrde, Awurp þine dyrstignysse and geoffra
þam godum arwurðlice onsægednysse.
 334. Cecilia him cwæð to, cunna mid grapunge hwæðer hi
stanas synd, and stænene anlicnysse, þa þe þu godas gecigst begotene
mid leade, and þu miht swa witan gewislice mid grapunge gif ðu geseon ne
miht þæt hi synd stanas.
 339. Hi mihton wel to lime gif man hi lede on ad; nu hi ne
fremiað him sylfum, ne soðlice mannum; and hi mihton to lime gif hi man
lede on fyr.
 342. Þa wearð se arleasa dema deoflice gram, and het hi
lædan sona, and seoðan on wætere on hire agenum huse for þæs
Hælendes naman.
 345. Þa dydon þa hæþenan swa swa hi het Almachius, and heo
læg on þam bæðe bufan byrnendum fyre, ofer dæg and niht
ungederodum lichaman, swa swa on cealdum wætere, þæt heo ne swætte
furðon.
 349. Hi cyddon þa Almachie hu þæt mæden þurhwunode on
þam hatum baðe mid halum lichaman, and furþon butan swate.
 351. Þa sende he ænne cwellere to, and het hi beheafdian on
þam hatan wætere.
 353. Se cwellere hi sloh þa mid his swurde æne, eft, and
þryddan siðe, ac hire swura næs forod; and he forlet hi sona swa samcuce
licgan, forþamþe witan cwædon þæt nan cwellere ne sceolde feower
siðan slean to, þonne man sloge scyldigne.
 358. Heo leofode þa þry dagas and þa geleaffullan tihte, and
hire mædena betæhte þam maran papan, and hire hus wearð gehalgod to
haligre cyrcan, þær wurdon þurh God wundra gelome.
 362. And Urbanus se papa bebyrigde hi arwurðlice to wuldre þam
ælmihtigan þe on ecnysse rixað; AMEN.

END_TEXT
START_TEXT

ÆLS (Chrysanthus)
B1.3.33.
Passion of Saint Chrysanthus and his Wife Daria: Skeat 1881-1900, II, 378-98.



 1. <foreign>III KAL DECEMBR: PASSIO CHRISANTI ET DARIæ SPONSE EIVS</foreign>.
 1. ON ÐAM TIMAN ÐE NVMERIANVS CASERE RIXODE, þa ferde sum
æðelboren man fram Alexandrian byrig to Rome byrig, Polemius gehaten, se
wæs hæþengilda; and he hæfde ænne sunu gehaten Crisantus.
 6. Se kasere hine underfeng ða mid fullum wurðmynte, and þa
Romaniscan witan hine wurðodon swyðe.
 8. Þa befæste he his sunu sona to lare to woruldwisdome
þæt he uðwita wurde; forðamþe on þam dagum ne mihte nan man beon
geþogen buton he hæþene bec hæfde geleornod, and þa cræftas
cuþe þe kaseres þa lufodon.
 13. Crisantus þa leornode mid leohtum andgite, and mid gleawum
mode grammatican cræft and þa hæðenan bec, oþþæt þa halgan
godspel him becomon to hande.
 16. Þa cwæð he to him sylfum, Swa lange ic leornode þa
ungeleaffullan bec mid þeostrum afyllede, oþþæt ic færlice becom to
soðfæstnysse leohte, and ic snotor ne beo gif ic cyrre to þeostrum fram
þam soðan leohte.
 21. Uton healdan fæste þone fægeran goldhord; nelle ic hine
forleosan, nu ic swa lange swanc, unnyt ic leofode gif ic hine nu forlæte.
 24. He began þa to secenne swyðe ða Cristenan oðþæt he
ofaxode ænne arwurðne mæssepreost on fyrlenum wunigende, and he
fægnode þæs.
 27. He wearð þa gefullod æt þam foresædan preoste, and
leornode his geleafan mid þam halgan lareowe, swa þæt he þone
Cristendom cuðe be fullan, and began to bodigenne bealdlice þone
Hælend.
 31. Þa gestodon his frynd his fæder and cwædon, To plihte
þinre æhta and þines agenes heafdes bodað þes þin cnapa swa
bealdlice be Criste; wurðe hit þam casere cuþ ne canst þu þe nænne
ræd.
 35. Þa gebealh hine se fæder, and gebrohte þone sunu on
leohtleasum cwearterne, and beleac hine þær; and on æfen symle sende
him bigleofan lytelne and wacne, and he wunode þær swa .
 39. Þa sædon þa magas eft sona þam fæder, Gif þu
wille þinne sunu geweman fram Criste, þonne most þu him olæcan, and
eftmettas beodan, and do þæt he wifige þonne wile he forgitan siððan
he wer bið þæt he wæs Cristen.
 44. Þas geswencednyssa and þas sweartan þeostra þe þu him
dest to wite, awendaþ þa cristenan him sylfum to wuldra, na to witnunge.
 47. Se fæder þa het feccan of þam fulum cwearterne þone
geswenctan cniht, and hine sona scrydde mid deorwurðum reafum, and het
dæftan his bur mid pallum and mid wahryftum wurðlice þam cnihte .
 51. He funde eac sona fif mædena him to, wlitige and rance, to
wunigenne mid him, and het þæt hi awendon mid heora wodlican plegan his
geþanc fram Criste, and cwæð þæt hi sceoldon sylfe hit gebicgan,
gif hi ne bigdon his mod.
 56. He sende him eac gelome sanda and estas, ac se cniht forseah
þa sanda and drencas, and þa mædena onscunode, swa swa man deþ
næddran.
 59. He læg on gebedum and forbeah heora cossas, and bæd
þone Hælend þæt he geheolde his clænnyse, swa swa he heold Iosepes
on ægipta lande.
 62. He andette eac Gode mid eallum mode and cwæð, Ic bidde
þe, drihten, þæt þu do þæs næddran þæt hi ealle slapon on
minre gesihðe nu, þæt hi swræccan ne magon mid heora wodlican plegan
ænige galnysse on me, forðanþe ic truwige on þe.
 67. Midþamþe Crisantus clypode þas word to Gode, þa slepon
þa mædene swa swarum slape, þæt man hi awreccan ne mihte butan man hi
awurpe ut of þæs cnihtes bure þe ða clænnysse lufode.
 71. Wiðutan þam bure hi æton and wacodon, and swa hraðe
swa hi ineodon hi wurdon on slæpe.
 73. Þis wearð þa gesæd sona þam fæder, and he beweop
þone sunu swilce he dead wære.
 75. Þa cwæð sum rædbora þæt Chrisantus leornode
drycræft æt þam Cristenum and ofercom mid þam þa bilewitan
mædene on þam bure swa eaþelice; and tihte þone fæder þæt he
funde sum mæden on cræftum getogen, þe cuþe him andwyrde.
 80. Þa wæs sum mæden wundorlice cræftig on þære
ylcan byrig æþelborenre mægðe, Daria gehaten, on hæðenscipe
wunigende, wlitig on wæstme and on uðwitegunge snoter.
 84. Polemius þa sona sende his frynd to þam mædene Darian
and micclum wæs biddende, þæt heo Chrisantum gewemde fram Criste mid
spræce, and þæt heo hæfde hine hire to were syððan.
 88. Him gewearð þa æt nextan þæt heo wolde swa don, and
com þa geglenged mid golde to þam cnihte, and scinendum gymstanum swilce
sunbeam færlice, and hine frefrode mid hire fægerum wordum.
 92. Þa cwæð Crisantus hire to mid clænum mode þus,
swyðe þu geglengdest mid golde þe sylfe þæt þu mid þinre wlite
mine willan aidlige, ac þu mihtest habban þone Hælend to brydguman gif
þu hine lufodest, and heolde þe clænlice on ungewemmedum mægðhade,
and þu wurde swa wlitig wiþinnan on mode, swa swa þu wiðutan eart.
 99. Daria him andwyrde, ne dyde ic for galnysse, þæt ic þus
gefretewod ferde in to þe, ac þines fæder wop ic wolde gestillan,
þæt þu him ne losige ne huru þam godum.
 103. Crisantus þa axode betwux oþrum spræcum, Hwilce
godnysse hæfde eower god Saturnus þe abat his suna þonne hi geborene
wæron, swa swa his biggengan on heora bocum awriton, oþþe hwilce
godnysse hæfde se gramlica Iouis se þe on fulum forligre leofode on
worulde, and his agen swustor him geceas to wife, and manega manslihtas and
morðdæda gefremode, and drycræft arærde to bedydrigenne þa
unwaran?
 112. Oððe hwylc halignyss wæs on þam hetelan Ercule, þam
ormætan ente, þe ealle acwealde his nehgeburas, and forbærnde hine
sylfne swa cucenne on fyre, siððan he acweald hæfde men and þa leon
and þa micclan næddran?
 117. Hwilc beoð þa lytlan godas on to gelyfenne, nu þa
fyrmestan godas swa fullice leofodon?
 118. Crisantus þa swa lange to geleafan tihte Darian mid wordum,
oþþæt heo gewende to Gode forlætenum gedwylde deoflicra biggenga.
 122. Hi wurdon þa anræde, and wunodon ætgædere gehiwodum
synscipe, and gehealdenre clænnysse, oþþæt Daria underfeng fulluht on
Gode, and Godes bec leornode æt þam gelæredum cnihte, and hire mod
gestrangode, on mægðhade wunigende.
 127. Wurdon þa on fyrste fela men gebigde þurh heora drohtnunge
fram deofles biggengum to Cristes geleafan and to clænum life.
 130. Cnihtas gecyrdon þurh Crisantes lare, and mædenu þurh
Darian, manega to drihtne, forlætenum synscipe, and geswæsum lustum,
oþþæt sume men astyrodon sace be þysum, and hi wurdon gewrehte to
þam wælhreowan deman, þe on þone timan geweold þære widgillan
Rome byrig.
 136. Hwæt þa se hæðena dema het gehæftan Crisantum and
Darian samod for Drihtnes geleafan, and mid mislicum witum het hi gewitnian
oð deað, gif hi noldon geoffrian þam arwurðum godum.
 140. Crisantus wearð betæht hundseofontigum cempum, and hi
hine bundon hetelice swiðe, ac þa bendas toburston sona swa he gebunden
wæs.
 143. Hi gebundon hine eft, oft and gelome, ac þa bendas toslupon
swa swyðlice him fram, þæt man ne mihte tocnawan hwæðer hi gecnytte
wæron.
 146. Þa yrsodon þa cempan ongean þone Cristenen cniht, and
gesettan hine þa on ænne heardne stocc, and his sceancan gefæstnodon on
þam fotcopsum bysmrigende mid wordum þone halgan wer; ac se fotcops awende
wundorlice to þrexe, and eall to duste þurh Drihtnes mihte.
 152. Þa wendon þa cempan þæt he cuðe drycræft, and
beguton hine ealne mid ealdum miggan, wendon þæt se migga mihte aidlian
ealne his scincræft; ac hi swuncon on idel, forðanþe se migga þurh
Godes mihte wearð to swetum stence sona awend.
 158. Hi behyldon þa ardlice ænne oxan mid graman, and
besywodon Crisantum swa mid þære hyde to his nacodum lice, and ledon hine
ongean þa sunnan.
 161. He læg swa ealne dæg on þære ormætan hætan,
ac seo hyd ne mihte aheardian him abutan, ne þam halgan derian on þære
hatan sunnan.
 164. Hi tigdon þa his swuran swiðe mid racenteagum, and his
handa samod mid heardum isene, and þa fet togædere mid gramlicum anginne,
and wurpon hine swa gebundene into anum blindum cwearterne.
 168. Þa toslupon þa bendas on his swuran and handum and
þær scean micel leoht swa swa of manigum leohtfatum.
 170. Þa cempan þa cyddon þæt Claudio heora ealdre, and he
sylf com þærto, and geseah þæt leoht, and het hine utgan, and began
hine to axienne; Hwæt is seo micele miht þinre morðcræfte þæt
þu þyllic gefremast þurh feondlicne drycræft?
 175. Ic gewylde foroft þa anrædan drymen, and ælcne
wiccecræft ic eaðelice oferswiðde, and þa Chaldeiscan wigleras, and
þa wurmgaleras, ic mihte gewyldan to minum willan æfre; and ic næfre ne
afunde swa fæstne drycræft.
 180. Ic wille nu swaþeah þæt þu awende þe sylfne fram
þinum Cristendome and gecweme urum godum mid arwurðum offrungum.
 182. Him andwyrde þa Crisantus, þu mihtest tocnawan gif þu
cuþest ænig god, þæt ic mid drycræfte ne dyde þas þing, ac me
fylste God sylf mid godcundre mihte.
 186. Þine godas ne geseoþ ne soðlice ne gehyrað, ac syndon
andgitlease mid leade gefæstnode.
 188. Claudius þa het hine hetelice swingan mid greatum gyrdum for
his goda teonan.
 190. Þa wurdon þa gyrda wundorlice gehnexode færlice on
heora handum swilce hit fæðera wæron.
 192. Þa þa hi man heold hi wæron hearde and hostige; þonne
man sloh, sona hi hnexodon.
 194. Claudius þa het þone halgan forlæton, and hine
siððan scrydan, and he sylf clypode, Nis þeos miht of mannum, ac is Godes
mærð þe ealle þas wita gewylde swa eaðelice.
 198. Hwæt wille we leng don buton licgan ealle æt his
arwurðum cneowum, and eadmodlice biddan þæt he us geþingie to
þyllicum Gode, þe his biggengan macaþ swa mihtige on gewinne?
 202. Hi feollon þa ealle mid fyrhte to his cneowum, and Claudius
him cwæð to, Ic oncneow to soþan þæt þin God is soð God, and ic
sylf nu bidde þæt þu me geþingie hu ic wurðe his biggenga.
 206. Crisantus him andwyrde, Ne þearft þu yrnan on fotum ac mid
geleafan gan þæt þu God oncnawe.
 208. Swa micclum he bið andwerd anum gehwilcum men, swa micclum
swa he hine secð mid soþum geleafan.
 210. Crisantus hi lærde þa oþþæt hi gelyfdon on God,
claudius/ and his wif, Hilaria gehaten, and heora twegen suna, Nason and
Maurus; and heora maga fela to fulluhte hi gebugon, and þa hundseofontig
cempan þe Claudius bewiste, wurdon gefullode mid heora freondum þæs
dæges.
 216. Hi ealle þa wunodon wuldrigende heora Drihten, and geornlice
leornodon heora geleafan æt Crisante, and wiscton þæt hi moston wite
þrowian for Criste.
 219. Hit bið langsum to awritene þa wundra þe hi gefremodon,
ealle be endebyrdnysse, forþanþe we efstað swyðe eow mannum to secgenne
hu hi gemartyrode wæron.
 222. Numerianus se casere, þære cristenra ehtere, þa þa
him wearð cuð þæt Claudius gelyfde, and ealle þa cempan Cristene
wæron, þa het he niman Claudium and lædan to sæ, and wurpan hine ut
mid anum weorcstane.
 227. He het beheafdian siððan þa hundseofontig cempan, butan
heora hwilc wolde awegan his geleafan, ac hi ealle efston anrædlice to
slæge, and Claudies twegen suna cwædon þæt hi wæron on Criste
gefullode, and underfon woldon deað mid þam cempum, for Cristes geleafan.
 233. Hi wurdon þa ofslagene samod for Criste, and Hilaria se
eadiga eac wearð gelæht to þam martyrdome fram þam manfullan.
 236. Þa bæd heo þa cwelleras, þe hi to cwale læddon,
þæt heo moste ærest hi ardlice gebiddan, and heo swa dyde, and Drihtnes
lichaman underfeng, and on þam gebedum gewat of worulde to Criste.
 240. Efter þysum wearð se halga wer Crisantus on cwearterne
gebroht, swa swa se casere het, þæt he mid Darian for Drihtnes geleafan on
mislicum witum gemartyrod wurde.
 244. Þæt cweartern wearð afylled mid fulum adelan, and butan
ælcum leohte atelice stincende.
 246. Daria seo eadiga fram þam arwurþan wæs onsundran
gehæft, and hi man sende þa to myltestrena huse, þam manfullan to
gamene; ac God hi gescylde wið þa sceandlican hæðenan.
 250. Þæt anþræce cweartern þe Crisantus on wæs,
wearð onliht sona wundorlice þurh God, and þær wynsum bræð
werodlice stemde.
 253. And an leo utbærst ut of þære leona pearruce, and arn
to Darian þurh Drihtnes sande, þær heo læg on gebedum, and alæt to
eorðan astræhtum limum wið þæt geleaffulle mæden.
 257. Þa woldon ða hæðenan habban hi to bysmore, and nyston
þæt seo leo læg inne mid hire.
 259. Eode þa heora an into þam mædene, ac seo leo hine
gelæhte, and alede hine adune and beseah to Darian swylce heo axian wolde hu
heo/ wolde be him þa he gewyld læg.
 263. Daria þa cwæð to þam deore þus, Ic þe halsige
þurh Crist þæt þu þam cnihte ne derige, ac læt hine butan ege
hlystan minre spræce.
 266. Þa forlet seo leo þone ungeleaffullan cniht, and forstod
him þa duru þæt he Darian gespræce, and þæt nan oþer man ne
mihte in to him.
 269. Daria þa cwæð to þam ofdræddan men, Efne þeos
reþe leo arwurðað nu God, and þu, gesceadwisa man, þe sylfne fordest,
and þu fægnast, earmincg, on þinre fulan galnysse, þurh þa ðu
scealt weopan and wite þrowian.
 274. Þa gesohte he hi and sæde mid fyrhte, Læt me gan
gesund ut and ic syððan bodige mannum þone hælend þe þu mærsast
and wurðast.
 277. Þa het Daria þæt deor him ryman ut, and he arn ut,
arwurðigende God and þæt halige mæden, hire mihte cyðende.
 280. Þa woldon þa hæþenan hetan þære leo, ac heo
gelæhte æfre, ænne and ænne, and brohte hi to Darian þurh
Drihtnes mihte.
 283. Þæt mæden þa cwæð to þam mannum þus, Gif ge
wyllað gelyfan on þone lifigendan Crist, þonne mage ge gan unamyrrede
heonan; gif ge þonne nellað þone geleafan habban, nat ic gif eowre godas
eow gehelpan magon.
 288. Hi ealle þa clypodon swilce mid anre stemne, Se ðe on
crist ne gelyfe, ne cume he cucu heonon.
 290. And hi eodon þa ut ealle clypigende, Eala ge Romaniscan
leoda, gelyfað to soþan þæt nan oþer god nys butan Criste anum.
 293. Þa wearð se heahgerefa hearde gegremod, and het ontendan
fyr ætforan þære dura þær Daria inne wæs mid þam deore samod,
wolde hi forbærnan butu ætgædere.
 297. Þa forhtode seo leo for þam fyre þearle, ac Daria
cwæð to þam deore þus, Ne beo þu afyrht, þis fyr þe ne derað,
ne þu ne bist ofslagen ærþanþe þu sylf acwele.
 301. Gang þe nu orsorh aweg, and God ahret, þone þe ðu
wurðodest mid þinum weorcum todæg.
 303. Þa eode seo leo alotenum heafde tomiddes þæs folces
freolice aweg; and þa þe heo ær gefeng wurdon gefullode siððan hi
oncneowan Crist þurh ða leon.
 307. Þis wearð þa gecyd þam casere sona, and he het mid
graman his heahgerefan geniman Crisantum and Darian, and acwellan hi mid witum,
gif hi noldon offrian þam arleasum godum.
 311. Se heahgerefa þa het on hengene astreccan þone halgan
Crisantum, and mid candelum bærnan buta his sidan.
 313. Þa tobærst seo hengen mid eallum ðam cræfte, and
þa candela acwuncon.
 315. Ealswa þa oþre men þe yfelian woldon þa halgan Darian,
Drihten hi gelette, swa þæt heora sina sona forscruncon, swa hwa swa hi
hrepode, þæt hi hrymdon for ece.
 319. Hwæt ða Celerinus, se forscyldegoda gerefa, mid fyrhte
wearð fornumen, and ferde to þam casere, and sæde him be endebyrdnysse
þa syllican tacne.
 322. Numerianus þa, se manfulla casere, tealde þæt to
drycræfte, na to Drihtnes tacnum, and het lædan buta þa halgan
togædere to anum sandpytte, and setton hi þæron and bewurpan mid
eorþan and mid weorcstanum.
 327. Hi wurdon þa buta bebyrigde swa cuce, swa swa se casere het,
and hi mid clænnysse ferdon of worulde to wuldre to wunigenne mid Criste.
 330. Þær wurdon gefremode fela wundra þurh God, and þæt
folc gewurðode þa wuldorfullan halgan, and gelome sohton mid geleafan
þider.
 333. Hit gelamp þa on fyrste þa þa þæt folc þider
sohte to þam micclan screfe þær þa martyras lagon, þæt se casere
het ahebban ænne wah to þæs scræfes ingange, þæt hi ut ne
mihton, and het afyllan þæt clyf færlice him onuppan, þæt hi ealle
togædere heora gastas ageafon, mid eorðan ofhrorene, and hi rixiað mid
Gode on þam ecan life, for heora geleafan acwealde.
 341. We wurþiað Godes halgan, ac wite ge swaþeah þæt
þam halgum nis nan neod ure herunge on þam life, ac us sylfum fremað
þæt þæt we secgað be him; ærest to gebysnunge, þæt we þe
beteran beon, and eft to þingrædene þonne us þearf bið.
 346. Mycel ehtnys wæs þa ða hi wæron gemartyrode, ac git
cymð earfoþre ehtnys on Anticristes tocyme, forþanþe þa martyras
worhton manega wundra þurh God, and on Anticristes timan ateoriað þa
wundra, and se deofol wyrcð þonne wundra þurh his scincræft, mid
leasum gedwimorum to dweligenne þa geleaffullan.
 352. Mycel angsumnys bið þam arwurðum halgum, þæt se
feondlica ehtere fela tacna wyrce, and hi sylfe ne moton swa þa martyras
dydon, wundra æteowigende on þam wyrstan timan.
 356. Hi beoð swaþeah gehealdenne þurh þæs hælendes
mihte gif hi heora geleafan gehealdað oð ende, on þam earfoðum
ehtnyssum þæs arleasan deofles; Swa swa se hælend cwæð on his
halgan godspelle, se þe þone Antecrist eaðelice fordeð, þam sy wuldor
and lof a to worulde; AMEN.

END_TEXT
START_TEXT

ÆLS (Thomas)
B1.3.34.
Passion of Saint Thomas the Apostle: Skeat 1881-1900, II, 398-424.



 1. <foreign>XII KALENDAS IALNUARIAS: PASSIO SANCTI THOME APOSTOLI</foreign>.
 13. Æfter þæs hælendes þrowunge and æriste of
deaðe and upstige to heofonum, þa þa his apostolas toferdon geond þisne
middaneard, þa becom Thomas to Cesarian byrig, and se Hælend sylf of
heofonum com him to, þus cweðende, þæra Indiscra kyning þe is
gehaten Gundoforus asende his gerefan to Sirian lande to secenne sumne wyrhtan
þe wel cunne on cræfte, cum nu, ic þe asende sona forð mid him.
 22. Þa andwyrde Thomas, Eala þu, min Drihten, send me þyder
þe þu wille buton to þam Indiscum.
 24. Se hælend him cwæð to, Far nu, and ic beo mid þe, and
þe ne forlæte, and æfter þan þe þu me gestrynst þa Indiscan,
þu cymst to me mid wuldorbeage martyrdomes.
 27. Thomas him andwyrde, þu eart min Drihten, and ic eom þin
þeowa; gewurðe þin willa.
 29. Efne þa se gerefa reow him to lande, Abbanes gehaten, fram
þam Indiscan kyninge, and eode geond þa scira his ærende secende.
 32. Crist him þa eode to, and cwæð openlice, Hwæt bigst
þu iunglincg?
 33. He andwyrde and cwæð, Min hlaford, þæra Indiscra
cyning, asende me to þysum earde to axienne wyrhtan, þæt ic hi gehyrige
ham to his weorce; oþþe ic hi bicge, gif hi beoð þeowe; þa þe on
stane cunnon, and gecwemlice on treowe, þæt hi on Romanisce wisan
ærære his cynebotl.
 40. Þa cwæð se Hælend to þam cnihte sona, Ic hæbbe
ænne wyrhtan wurðfulne and getreowne, þone ic oft asende to ænlipigum
burgum, and swa hwæt swa he begit his swinces to medes, he hit bringð to
me butan swicdome.
 45. Þisne ic wille sendan gif þu swa wylt mid þe þæt
þu mid wurðmynte æfter þam weorce eft hine asende gesundne to me.
 48. Þa blissode Abbanes, and beah to his cneowum, and se
Hælend betæhte þone halgan Thoman him ham to hæbbenne, and hi swa
toeodon.
 51. Þa axode Abbanes þone arwurðan apostol, Sege me to
soþan, gif þu sy his þeowa?
 53. Thomas him andwyrde, Gif ic his æht nære, ic wolde
forseon sona his hæsa; ac ic eom his þeowa, and þa þing ne do þe ic
sylf geceose, ac þæt me sægð min Hlaford.
 57. Ic eom an his þeowena of þam ungerimum, and we ealle cunnon
cræftas on weorcum, and farað geond scira and butan swicdome bringað eft
urum Hlaforde þæt þæt we geearniað.
 61. Hi eodon þa to scipe and heora segel arærdon, and mid
winde ferdon swa swa him gewissode God.
 63. Abbanes þa cwæð eft to þam apostole, Gif þu canst on
cræftum swa swa þu cwæde nu ær, hwi wolde þin hlaford þe
alætan to me?
 66. Thomas him cwæð to be Cristes getimbrunge, Ic lecge þa
grundweallas þe gelæstað æfre, and ic sette þone wah þe ne
asihð næfre, and þa egðyrle macige þe ælteowe beoð þæt
þam huse ne bið wana þæs healican leohtes.
 71. Ic arære þa getimbrunge, þæt hire hrof oferstihð
ealle gebytlu, and bið utan fæger, and swaþeah wlitigre þæt weorc
wiðinnan.
 74. Swa hwæt swa bið on marmstane, oþþe on mærlicre
getimbrunge, ic soþlice wyrce; and gif þu wilt me befæstan cnapan to
lærenne, ic him cuðlice tæce.
 77. Abbanes þa cwæð, ænlic is se wer þe swilce wyrhtan
hæfð, he is selra þonne sum kynincg.
 79. Thomas him andwyrde, ænlice þu spræce.
 80. Kyninges sunu he is, ancenned his fæder, and hylt his
fæder rice on healicum muntum, þær nan feond ne cymð þe his frið
awyrde; ne þær wædla ne bið, ne wanhal gemet.
 84. Hi seglodon þa forð seofon niht on an, and on land eodon;
ac hit bið langsum to secganne ealle þa wundra þe he worhte on þam
lande, forðan þe we onettað to his arwurðan þrowunge.
 88. Hi comon þa æt nextan to þæm cyninge on India, and
Abbanes gebrohte ardlice Thoman to þæs cyninges spræce, and he
cwæð him to, Miht þu me aræran on Romanisce wisan cynelice gebytlu?
 92. He cwæð þæt he mihte.
 93. Þa sceawodon hi þone stede þær hit standan sceolde,
and Thomas eode metende mid anre metegyrde þone stede, and cwæð þæt
he wolde wyrcan þa healle ærest on eastdæle and þa oþre gebytlu
bæftan þære healle, bæðhus and kycenan, and winterhus and
sumorhus, and wynsume buras, twelf hus togædere mid godum bigelsum; ac swylc
weorc nis gewunelic to wyrcenne on Englalande, and forþy we ne secgað
swutellice heora naman.
 102. Þa beheold se cyning and cwæþ to þam apostole, þu
eart æþela cræfta and kynegum þu sceoldest wyrcan.
 104. Se cyning þa betæhte þam Cristes wyrhtan ungerim feos
to forðigenne þæt weorc, and rad geond his hamas swa swa his rice
læg.
 107. Thomas þa ferde freolice bodigende Godes geleafan geond
þæt land gehwær, and fullode þa geleaffullan, and þæt feoh
dælde rumlice þearfum and arærde cyrcan.
 111. Hit gelamp þa swa þæt he to geleafan gebigde ungerim
folces and fyrðrode cyrcan, and preostas gehadode to þæs Hælendes
biggengum binnan twam gearum, ær se brema kyning Gundoforus gecyrde to
ðære scire ongean.
 116. Hit wearð þa gecydd þam cyninge þus, and he het
gebindan begen mid racenteagum, Abbanes and Thoman, and on þeostrum
cwearterne gramlice scufan, oþ þæt hi man ofsloge.
 120. Þa læg þæs cyninges broðor his lifes orwene, se
wæs Gad gehaten, Gundofore swiðe leof, and he elcode forðy hu he embe hi
dyde.
 123. Mid þam þe he wolde hi to wæfersyne tucian, þa gewat
se Gad of worulde to helle.
 125. Man heold þa þæt lic on þa hæðenan wisan, and se
broðor wolde wurðlice hine bestandan, and kynelice macian mid mærðum
his byrgene.
 128. Þa on þone feorðan dæg færlice on mergen aras se
ylce Gad aræred þurh God, and þa licmen wurdon wundorlice afyrhte for
þam niwan wundre þæt he wearð geedcucod.
 132. Þa clypode se geedcucode and cwæð to his breðer,
Gehyr nu min broðor be þam halgan men þone ðe þu woldest to
wæfersyne tucian; se is Godes freond, and Godes englas him þeniað.
 136. Min sawl wæs gelæd soþlice to heofonum þurh Godes
englas, and ic þær geseah þa mæran gebytlu þe Thomas þe worhte on
þære gelicnysse þe he hit gelogode her, mid gymstanum gefrætewod,
fægere geond eall.
 141. Mid þam þe ic sceawode þa scinendan gebytlu, þa
sædon me þa englas, þis synd þa gebytla þe Thomas getimbrode þinum
breðer on eorðan.
 144. Ic wiscte þa þæt ic moste on þam mæran huse huru
durewerd beon.
 145. Drihtnes englas þa cwædon, þin broðor nis wyrðe
þises weorces fægernysse; gif þu hit habban wylt we biddað þone
Hælend þæt he þe arære of þam reðan deaðe, and þu bigst
hit siððan þæt þin broþor underfo his feoh þe he wenð þæt
him forworpen sy.
 151. Æfter þysum wordum he efste to þam cwearterne, and
gesohte þone apostol secgende mid wope, Min broþor nyste leof þæt þu
þæs lifigendan Godes apostol wære, and he hæfð healice agylt.
 155. He unband hine sona, and bæd þæt he underfenge
deorwurðe gyrlan.
 156. Þa cwæð Drihtnes þegen, Git þu nast þæt ne
weriað wuldorfulle gyrlan ne flæsclice frætewunga þa þe folgiað
Criste, and gewilniað to hæbbenne þa heofonlican mihta.
 160. Þes pallium þe ic werige wyle me gelæstan, and min
syric ne tosihð, ne mine sceos ne tobærstað, ær þan þe min sawl
siðað of þam lichaman.
 163. Efne þa þa hi uteodon of þam ealdan cwearterne, þa
gesohte Gundoforus þone Godes apostol, biddende miltsunge his misdæda
georne.
 166. Þa cwæð Thomas him to, Crist min Drihten hæfð
micel getiþod þurh his mildheortnysse eow, þæt he wolde geswutelian
swa his digelnysse eow.
 169. Nu syndon eowre scira and eowre ceastra afyllede mid halgum
cyrcum, and þæs Hælendes geleafan; beoð eow sylfe nu gearwe to
gewendenne to Criste, þæt ge beon gefullode fram fyrnlicum synnum, and
beon gehalgode on þam halwendum fante.
 174. Þa cwæð sona Gad to þam Godes apostole, þa gebytlu
ic sceawode þe þu minum breþer getimbrodest, and englas me geærndodon
to þam ælmihtigan Hælende, þæt ic hi gebicgan moste.
 177. Þa cwæð bliþelice Thomas, hit stent on þinum
breþer gif þu hit gebicgan most.
 179. Se cyning þa Gundoforus cwæð to his breþer, Nu hit me
geworht is, ic wene þæt hit min beo; wyrce se apostol þe oþer weorc
þyllic; gif he þonne ne mage macian þe oþer, unc bam mæg helpan to
hæbbenne ðis an.
 184. Þa cwæð se halga apostol, Se Hælend hæfð
getimbrod ungerime wununge and widgylla gebytlu fram middaneardes frymðe
mærlice on heofonum, and þa beoð geceapode mid soþum geleafan.
 188. Gif ge willað nu beon embe þa gebytlu swiðor, and embe
þa heofonlican speda sprecan on eornost, þonne magon eowre æhta yrnan
eow ætforan; and hi ne magon folgian on forðsiðe eow.
 192. Lætað nu eowre æhta wydewum fremian, wædlum, and
wanhalum, and witað to soþan þæt hi be hundfealdum eow gehealdene
beoð, þær þær nan geendung eow on ecnysse ne becymð.
 196. Þa asprang his hlisa geond þæt land wide þæt to
Indian come Cristes apostol, se þe mihte gehælan mid his handa hrepunge
deafe and blinde, and þa deadan aræran.
 200. Þa wende þæt landfolc þæt he wære God sylf, and
brohton him kynehelmas, and budon him gyrlan kynelice geworhte, and woldon him
offrian hryþera and rammas, swa swa ricum gode.
 204. Thomas þa gecwæð þæt hi comon ealle to anum gemote
þæt he mihte him secgan hwæt him to donne wære, and hi dydon þa
swa.
 206. Hi comon þa feorran to anum felde eft, and manega þider
feredon mislice untrume, þæt se halga Thomas hi gehælan sceolde.
 210. Þa het se halga apostol ahebban þa seocan on anre stowe
ealle, and stod him tomiddes upastrehtum handum to heofonum and cwæð, Eala
þu halga God, ungesewenlice wealdend, and unawendendlic þurhwunigende
æfre, þu þe asendest us þinne sunu ælmihtigne, se forgeaf us þa
mihte þæt we mihton gehælan adlige and untrume ealle on his naman, and
behet us toeacan, þæt swa hwæs swa we bædon on his halgan naman
æt his heofonlican fæder, þæt he us getiþode swa swa ælmihtig
God; nu bidde we on his naman þæt þu gehæle þas untruman, þæt
þis folc tocnawe mid fullum geleafan þæt þu eart ana God mid þinum
ancennedan suna, and mid þam halgan gaste, heofona wealdend.
 225. Æfter þysre clypunge þa hi cwædon, amen.
 226. Þa com þær swilc leoht, swilce þær liget brude,
þæt hi ealle wendon þæt hi forwurðan sceoldon, and lagon
astræhte lange mid þam apostole.
 229. Þa aras Thomas up and het hi arisan and cwæð, Min
Drihten sylf com hider swa swa scinende liget, and hæfð eow gehæled;
ahebbað eowre heafda.
 232. Þa arison þa wanhalan wundorlice gehælede wuldrigende
þone ælmihtigan and his arwurþan apostol.
 234. Hwæt þa Thomas astah to anum stane and stod þæt hi
ealle mihton hine ænne geseon, and clypode hlude, and cwæð to þam
folce, Gehyrað nu ealle.
 237. Se Hælend me asende to þysum earde hider and ic his
þeowa eom, mann swa swa ge syndon, and he asende me to þy þæt ic eow
tæcan sceolde hu ge þa sceandlican godas mid ealle forlætan, and mid
geleafan bugan to eowrum scyppende, se þe soð God is ana, and wile
gehealdan þa þe on hine gelyfað.
 244. He tæhte þa langlice geleafan þam folce, and hu hi
leahtres forbugon and bysmorlice dæda, and hu hi on godum weorcum
þurhwunian sceoldon.
 246. He cwæð eft to þære meniu þe on þam gemote
wæron, Ne eom ic na God, ac eom Godes þeowa; nimað eowre sceattas þe
ge me syllan woldon, and dælað hi þearfum for Drihtnes lufan, and bið
gearwe to fulluhte mid fullum geleafan.
 252. Hi dydon sona swa, and on þone Sunnandæg wurdon
feowertyne þusenda gefullode on Criste butan wifum and cildum, þe ne wurdon
getealde.
 255. Þa wearð se halga Thomas gewissod eft þurh God þæt
he sceolde faran to þære fyrran Indian, and gewende þyder, and wundra
gefremode.
 258. He gehælde þær þurh God healte and blinde and ealle
untrumnyssa, and þa egeslican hreoflian, and deofla adræfde and þa
deadan arærde.
 261. Þæt landfolc þa ne mihte his lare wiðcweþan,
þonne he swilce wundra geworhte him ætforan.
 263. Sum wif hatte Sintice, seo wæs six gear blind, and wearð
þa gehæled æt þam halgan apostole, and com to hire magan Migdonia
gehaten beorhte locigende, þe blind hire fram eode.
 267. Þa cwæð Migdonia, þes man is God sylf oððe Godes
engel, þe þine eagan onlihte swa butan læcecræfte.
 269. And hi swa lange spræcon oðþæt hi eodon butu
þær se apostol bodode.
 271. Migdonia þa gelyfde on þone lifigendan God, þurh
þæs apostoles lare, and leng nolde cuman to hire weres bedde, æfter
þære bodunge.
 274. Seo Migdonia wæs þæs kyninges wifes swuster, and hire
wer þa gemacode wið Migdeum þone kyning þæt man sette on cweartern
sona þone apostol.
 277. Migdonia þa com to þam cwearterne dreorig, and feoll to
his fotum mid fyrhte cweðende, Ic bidde þe, leof, þæs lifigendan Godes
apostol, þæt þu for me ne underfo swa fullicne teonan, and Godes yrre
becume for þam intingan ofer me.
 282. Se godes man hire cwæð to, Gang þe ham ongean, and ic
cume ham to þe þæt þu oncnawe þurh þæt, þæt ic sylfwilles
þrowige, for mines scippendes naman, and hu micel se geleafa mæg þurh
God gedon.
 286. Heo dyde þa swa, and hire dura beleac, licgende on gebedum
on hire bure astreht.
 288. Efne þa se apostol on þære ylcan nihte com to Migdonian
and cwæð, Swa swa þu becymst þurh me to þam ecan life, swa ic eac
becume þurh þe to Criste, mid kynehelme martyrdomes.
 292. Beo nu swiþe anræde.
 292. Heo andwyrde mid fyrhte, La leof, ic þe bidde þæt þu
onlihte mine sawla, þæt ic geseon mage þone soðfæstan weg, þæt
ic ne befealle on þone fulan sæð.
 296. Thomas hire cwæð to, cep þæt þu fæste seofon
dagas georne, and ic syððan cume eft to þe, and þe gefullige fram
fyrnlicum synnum, and ælcne þe gelyfð on þone lifigendan God.
 300. Æfter þysum com hire wer to þam kyninge Migdeum and
bæd georne þone kyning þæt seo cwen moste gespræcan hire swuster
cunnian gif heo mihte hire mod gebigan þæt heo his gebedda wære; Ne
mæg ic hi geolæcan, ne mid ege gedon þæt heo ete mid me oþþe on
me beseo.
 306. Þa geþafode se cynincg þæt seo cwen þider eode, and
heo cwæð sona to hire swuster ðus, Eala þu Migdonia, min leofe
swustor, hwi forsihst þu þinne wer, and geunwurðast þe sylfe?
 310. Se kyning sylf hit bemænð, and his men ealle, þæt
þu swa færlice forlure þin gewitt.
 312. Migdonia hire andwyrde, Eala þu, min swuster, wistest þu
þæt ic wat, þas word þu ne cwæde.
 314. Se apostol wyrcð fela wundra on mannum, and sægð us to
soþan þæt sy oþer lif undeadlic and ece, ælces yfeles bedæled.
 317. Nu to niht eode se ealdorman him to, forþanþe his suna
wæs færlice dead, and lædde þone apostol to þam lifleasan cnapan,
and he sona arærde his suna of deaðe.
 321. Nu he sitt, and lærð þær geleafan on þam huse, and
gehælð þa untruman, ealle þe him to cumað.
 323. Triptia seo cwen cwæð hire to andsware, Gif hit swa is,
swa þu sægst, ic wille geseon þone man.
 325. Dyslic bið to forseonne soðlice þæt ece lif, and
heardmod bið se man þe ne mage þysum gelyfan.
 327. Hi eodon þa butu his bodunge to gehyrenne; hi gemetton þa
þone apostol micclum gebysgod ofer þa untruman men þe he ealne dæg
gehælde þurh his handa hrepunge on þæs Hælendes naman.
 331. Þa ða seo cwen geseah swilce wundra æt him, þa
cwæð heo ofwundrod, Awyrgede synd þa men þe nellað gelyfan
þyllicum weorcum.
 334. Þa stod þær an hreofla tohrorenum lichaman, atelic on
hiwe, and hine gehælde Thomas, and hine gefullode ætforan þære
cwene.
 337. Heo feol þa to his fotum, fulluhtes biddende, and þæs
ecan lifes mid geleafan gewilnode, and cwæð þæt heo gelyfde on þone
lifigendan God.
 340. Thomas þa bletsode bliþelice þa cwene, and lærde hi
georne to geleafan and cwæð, Min Drihten me clypode þæt ic cume to
him, and min tima is nu þæt ic of middanearde fare; underfoh nu forðy
fulluht æt me hraðe.
 345. He gefullode hi þa, and fela oþre mid hire wera and wifa,
and þa unwittigan cild, and lærde hi georne þæt hi lufodon heora
cyrcan, and sacerdas arwurðodon; and hi siþodon þa ham.
 349. Þa com seo cwen on æfnunge to þam cyninge ham, and he
cwæð hire sona to, Swyðe lange þu wære.
 351. Heo cwæð eft him to, Ge cwædon þæt min swuster,
and ic sylf eac wende, þæt heo gewitleas wære; ac heo soþlice becom
to soþum wisdome on þam heo me dyde dælnimend þæs ecan lifes.
 355. Soðlice ic geseah þone sylfan apostol se þe halwende
ræd æghwylcum men forgifð.
 357. Nu þu kyning miht macian þe undeadlicne gif þu wilt
gehyran þone halgan apostol; ne swyltst þu on eccnysse, gif þu soðlice
gelyfst.
 360. Þa forhtode se cyning, and het feccan him to þone
foresædan þegen þe hire swustor hæfde, and clypode mid gehlyde, and
cwæð him sona to, Mid þam þe ic hogode helpan þinum wife, mid þam
ic forleas min, and heo is mycele wyrse me þonne Migdonia þe.
 365. And hi motodon lange.
 366. Þa het se kyning gebringan on bendum him Thoman, and axode
mid graman, Hwæt is se, eower God, þe awent þurh þe swa ure wif us
fram?
 369. Thomas him cwæð to, þu kyning wilt habban clænlice
þenunga and gecwema þenas; wenst þu þæt God nelle, se ðe gewylt
ealle þing, habban clæna þenas and clænlice þenunga?
 373. Þa cwæð Migdeus se kyning, Gemaca mid wordum eft
þæt þa wif gecyrran sylfwilles to us.
 375. Thomas him andwyrde, Ic worhte ænne stypel, and þu
cwyðst þæt ic sceolde sylf hine towurpan; ac ic secge him swyðor
soðlice Godes word, þæt se þe lufað on eorþan his eorðlican
fæder, modor, oððe bearn, oþþe wif ofer God, ne bið he Gode
wurð.
 380. And he cwæð eft him to, þu kyning ne miht ofslean þa
sawle mid wæpnum, þeah ðe þu þone lichaman alecge on deaðe.
 383. God se soðfæsta kyning mæg asendan ægðer ge sawle
ge lichaman to þam ecan fyre.
 385. Þæt wif moste þa swa hire wer forlætan forþanþe
he hæþen wæs, and hetol ehtere; ac canones swaþeah cweðaþ and
beodað þæt nan wif ne sceole hire wer forlætan swilce for
eawfæstnysse, buton him bam swa gelicige.
 389. Þa het se kyning lecgan hate isena sona under his nacodum
fotum, þæt he lange swa þrowode, ac þæs arn wæter up wundorlice
sona and celde þa isena.
 393. Þa cwæð Thomas him to, Ne dyde God þis for me, ac for
þe swiþor, þæt þu swa huru gelyfde on þone lifigendan God.
 395. Witodlice he mæg þa mihte me syllan þæt ic butan
wætere þin wite me ne ondræde.
 397. Þa het Migdeus se kyning þone Godes man gedon on weallende
wæter; þa wearð hit acolod, and nan brand nolde byrnan under þam
wætere.
 400. He wearð þa gelæd to þam lifleasum godum þæt he
his lac sceolde lecgan him on offrunga, and his cneowa gebigan þam
bysmorfullum anlicnyssum.
 403. Þa gebæd hine Thomas bealdlice to his Drihtne, and het
þone scuccan þe on þam scincræfte wunode þæt he ut eode of
þære anlicnysse him to, and het hine on Godes naman þæt he towende
þa anlicnyssa, and þæt deofles templ, swa þæt hit ne derode nanum.
 408. Þa eode se deofol of þære anlicnysse ut, and towende hi
sona, swa swa wex formylt, swa þæt ne belaf hire an lim gesund.
 411. Þa clypodon þa hæþengildan, and hetelice grimetodon,
and heora an sona ofsloh þone apostol mid atogenum swurde, sæde þæt
he wolde his godes teonan wrecan; and se cyning gewende þanon, forþanþe
þæt folc wolde wrecan þone apostol.
 416. Hi feredon þa his lic mid geleafan to cyrcan, and wurðlice
bebyrigdon, to wuldre þam ælmihtigan.
 418. Þær wurdon gelome wundra gefremode; wode men þær
wæron on gewitte gebrohte, and gehwilce untrumnyssa hwiltidum þær
wurdon gehælde þurh God, and se Godes apostol wearð syððan geferod
to Syrian lande mid micelre arwurðnysse, þam ælmihtigan to lofe, se þe
on ecnysse rixað riclice mihtig; AMEN.

END_TEXT
START_TEXT

ÆLS (Vincent)
B1.3.35.
The Martyrdom of Saint Vincent: Skeat 1881-1900, II, 426-42.



 1. <foreign>XI KAL FEBR, PASSIO SANCTI VINCENTII MARTYRIS</foreign>.
 1. ON Ispanian lande þære Speoniscan leode wæs se halga
martir þe hatte Uincentius to menn geboren, & mid his magum fægere
afedd, on mycclum þeawum cristendome, & he eac on Cristes lare wel
þeonde wæs, oððæt he wearð gehadod to halgum ercan diacone,
þam Helende þeowiende mid þam mæran bisceope Ualerium, se wæs þa
mære lareow on Ispanian lande, swa swa seo gerecednysse us segð on ledenum
gereorde.
 10. Þa aras seo ehtnys þæra arleasra cwelleræ wide geond
þas world wodlice swiðe ongean Cristes geleafan, & ongean þa
Cristenan menn ðe God lufedon, forþan þe se deofol wolde adwæscan
þone geleafan mid þam mycelam ehtnessum, & þam ormetum witum; ac swa
man ma ofsloh þara martira þa, swa þær ma gelyfdon þyrh þa mycclan
wundra þe þa halgan geworhtan, þurh þæs helendes mihte; forþam
þe soða geleafa þæs soðfestan Godes ne byð næfre adwæsced,
þurh þa deofollican ehtnysse, ac byð swiðor geeacnod swa swa us segað
ure/ bec.
 21. On þam dagum wæs þa sum heretoga wælhreow, Datianus
gehatan swiðe hetol ehtere on anre heafodbyrig on þam foresædan lande,
þe begeat æt þam casere þæt he acwellan moste þa halgan Cristenan
menn mid mislicum witum.
 26. Him geuþe þa se casere, swa swa us cyþað bec, þæt
se wælhreowa ehtere þone anweald hæfde, þæt he moste acwellan þa
Cristenan men mid witum, forþamþe hi begen wæron mid bealowe afyllede,
Criste/ wiðerwinnan mid wodlicre reðnysse.
 31. Hwæt þa Datianus, se deofollica cwellere, on þam
anwealde þe he underfangen hæfde, gecydde his wodnysse ofer þa Cristenan
menn, & began to dreccenne mid dyrstigum anginne þa halgum bisceopas,
& þa gehadodan preostas and þa diacones.
 36. Wolde ærest þa heafodmen þæs halgan geleafan mid
witum oferswiðan, þæt he syððan mihte þa læssan ofercuman &
fram heora geleafan gebigan.
 39. Þa efste se bisceop & se eadiga Uincentius to þam
æðelan martirdome; þohtan þæt hi wurdon witodlice gesælige, gif
hi mid estfulnesse eardlice underfengon þone wuldorfullan cynehelm heora
martyrdomes, þurh þa andætnysse þæs Hælendes geleafan.
 45. Datianus þa, se deofollica ehtere, het gebringan þa halgan
gebundene mid racenteagum into anre burig & hi begen het belucan on
leohtleasum cwearterne.
 48. And let hi liggan swa on meteleaste, swiðe micclum
gehefegode mid þam heardan isene; hopode þæt hi sceolde þurh þa wita
abugan fram Godes geleafan.
 52. Æfter langsumum fyrste he het hi gebringan him to; wende
þæt hi wæron mid þam witum fornumene, & mid þære meteleaste
mihtlease gedone; wolde hi gewitnian mid marum witum, þæt hi swa
eaðelice geendian ne sceoldan.
 57. Hi comon þa begen mid bliðum mode and mid fægerum
andwlitum & ansundum lichamum to þam geleafleasan deman; & he wearð
ofwundrod þæt hi wæron ansunde & fægeres hiwæs on fulre
mihte; & axode þa weardmen humeta hi dorston hi swa wel fedan mid wistum
& drencum.
 62. Hi cwædon þæt hi hym on naþor ne dydon.
 63. He ne mihte na tocnawæn þæt Crist sylf hi afedde, &
befran þa mid graman þone foresædon bisceop, þus axian, Eala þu
Ualerius, ic þe befrine nu, hwæt dest þu, mid þam þæt þu durre
winne ongean þone casere, oððe ongein us, swilce þurh
eawfæstnysse?
 68. Ac þe bisceop ne geandwearde þam wælhreowum swa
hraðe, forþan þe God wolde þæt he wurde oferswiðed þurh þone
diacon Vincentius on þam martirdome, þe þa gearo wæs to þam
wuldorfullan sige; & þæt se manfulla mihte eac tocnawan þæt se
bisceop mihte mid gebyldum and godum geleafan his wita forseon, þa ða he
wearð oferswiðed þurh þone diacon mid his leofan drihtnes geleafan.
 76. Þa cwæð Uincentius to þam arwyrðam bisceope þus,
La/ leof, geandweard þam arleasan mid anrædum geleafan, þæt his
wodnys swa wurðe tobrut, mid ealdordome ures Drihtnes soðlice mihte.
 80. Seo ylce nædre specð nu þurh þises arleasan muð,
þe þa frumsceapenan men, Adam and Euan, gefurn forlærde, & mid
niðfullum andan him benæmde þæs wuldres þe him God forgeaf on
neorxnawange/, gif hi him gehyrsumodon.
 84. He ne geearnode nanes wuldres, ne he ne wunode on
soðfæstnesse, ac þone deað þe he scencte þam frumsceapenum mannum,
þone he dranc ærest him sylfum to bealowe.
 88. Winne he wiþ me on þisum gewinne nu, & he wið me
feohte on his feondlicum truwan, & he gesyhð soðlice þæt ic
swyþor mæg.
 91. Þone ic beo gewitnod þonne he þe witnaþ, forþan þe
he sylf sceal swærran witu þrowian, & he byð oferswiðed on minre
geswencednysse.
 94. Þa geangsumode bealh hine sona se arleasa Datianus, &
cwæð to his gingrum & to his witnerum þus, Forlæteð þysne
bisceop & gebringaþ on witum Uincentium þone wiðercoran, þe us mid
wordum swa tynð.
 98. Ahoð hine, ic hate, on þære hengene, & hetelice
astreccað ealle his lima, þæt þa liþa him togaan.
 100. Þa gefæstnodon þa cwelleras þone Cristes þegn on
þære heardan hengene, & hine hetelice tihton swa swa man web tiht,
& se wælhreowa him cwæð to, Hwæt segst þu nu, Uincentius?
 103. Hwæt þing þe be þe sylfuum & be þinum earman
lichaman on þysum laþum witum?
 105. Se halga wer þa cwæþ to þam wælhreowan þus,
þises ic gewilnode & gewiscte æfre.
 107. Nis me nan þing leofre þæt me on minum life getimode,
& þu swiðost geþwærlæcst mines sylfes gewilnunge.
 109. Nelle ic þæt þu geswice, forþan þe ic sylf gearo
eom witu to ðrowienne, for þam wuldorfullan Drihtne.
 111. Nelle ic þæt ðu wanige min wuldor for Gode and mine
gesælða/; & þonne þu me witnast, þu bist sylf gewitnod.
 113. Datianus þa deofollice yrsode, and wæs gram on his
mode/, & began to sleanne swiðe mid gyrdum his agene witneras, þe
þone halgan witnodon, þæt hi swiðor sceolde hine geswæncan.
 117. Se halga wer þa cwæþ, Nu þu gewrecst on him ða witu
þe ic þrowige for þinre wælhreownysse, swilce þu sylf wille gewrecen
me on him.
 120. He hrymde þa swiðor & mid reðnysse grymetode swa
leo/, & gyt swiðor wedde sleande his cwelleras mid saglum & mid
gyrdum; het hi swiðor witnian þone halgan wer on þære hengene.
 124. Þohte þæt he mihte his mod ahnexian þurh þa
ormætan wita, ac he wann on idel, forþan þe hi ateorodon on þære
tintregunge, þæt hi leng ne mihton þone martir gewitnian, & he
anræde þurhwunode on þam witum swa þeah.
 129. Datianus þa axode mid æblæcum andwlitan his reðan
cwelleras, þus cweðende him to, Hwar is nu eower miht & eower mægen
becumen?
 132. Ne oncnawe ic eowere handa þe æfre hetole wæran, swa
oft swa ge gewitnodon þa ðe wæron forscyldegode oþþe þurh
manslihte/ oððe þurh morþdæda, oððe þurh drycræft oððe
dyrne forliger.
 136. Æfre ge gewyldon mid witum hi ealle, & hi heore diglan
dæda eow bedyrnan ne mihton.
 138. Ac ge nu ne magon þusne mann oferswiðan þæt he huru
suwige on þysum scearpum witum.
 140. Þa smercode se halga wer & to þam hetolan Datianus
þus/ cwæð, þis is þæt awriten is witodlice on Godes æ þæt
ða geseondan ne geseoþ ne þa gehyrendan ne gehyrað.
 143. Drihten Crist ic andette, þæs ælmihtigan fæder
sunu, mid þam halgan gaste, anne soðne God.
 145. Ac witna me gyt swiðor for þissere soðan andetnysse
þæt ðu on eallum þingum þe oferswiðedne oncnawe.
 147. Datianus þa cwæþ to þam Drihtnes cyþere, gemilsa
þe sylfum & ne amyr þine geoguþe, & þin lif ne gescyrt on
þisum suslum þus, þæt þu hure ætberste þisum heardum witum,
huru ne æt ende, þeah þu ær noldest.
 152. Uincentius him cwæþ to mid cenum geleafum þus, ne
ondræde ic me þine witu ne þine wælhreowan tintrego, ac ic swiðor
ondræde þæt þu geswican wylle þinre reðnusse & swa me
gemiltsian.
 156. Dacianus þa het hine gedon of þære hengene, & hine
eft ahon on heardum gealgan sona; & hine man þa swang & mid saglum
beot, & mid blysum ontende his bare lic eall, astrehtum limum, ac his
geleafa swaþeah ne ateorode on his Drihtenes andetnysse æfre
þurhwunede.
 162. Man ledde to his breostum feower brade isene clutas swiðe
glowende þæt hit sang ongean, & hi þa teartan wita mid witum
geeacnodon, & his ærran wunda mid wundum ofsettan, & into his
innoðum hine gewundodon, swa þæt on his lichaman nan dæl ne belaf
þe nære gewundod on ðære witnunge soðlice.
 169. Him fleow þa þæt blod ut ofer ealne þone lichaman,
& him se innoþ eac geopenode ongean & his liþa toslupon on þam
laðum tintregum.
 172. Ac he eall þis forbær mid bliþum andwlitan & mid
strangum gaste on Godes andetnysse, to þam Helende clypiende þe he on
gelyfde.
 175. Wala wa, cwæþ Datianus, we synd oferswiðede.
 176. Ac secaþ nu, ic bidde, an blind cweartærn þær nan
leoht ne mage inn, & on þam myclum þeostrum strewiað geond eall
tobrocene tigelan scearpe geecgode, & þæron astreccaþ þysne
wiðercoran, þæt he hine bewendan fram wite to wite & symble gearewe
habbe.
 182. Belucað hine þonne fæste þæt he licge þær ana
leohtes bedæled on þam laðum bedde.
 184. Secgað me swa sona swa ge oncnawaþ þæt he cucu ne
byð.
 185. & þa cwelleras swa dydon, gebrohton þone halgan wer on
þam blindan cwearterne, & besæton hine syððan, wakigende.
 188. Mid þam ðe þa weardmen wurdon on slæpe, þa com
þær heofonlic leoht into þam halgan were on þam blindan cweartearne
swilce an beorht sunbeam, & him wearð gebeddod mid hnescre beddinge,
swiðe/ ænlice, & he sylf þa sang his sealmes bliðe his drihten
heriende mid incundre heortan.
 194. Þa ða weardmen awocan, þa wundrode þa weardmen
þæs wynsuman leohtes, swiðe afyrhte for þam færlican tacne.
 196. Þa cwæþ se halga wer, of þam heofonlican leohte ne
beo ge afyrhte.
 197. Ic heom nu gefrefrod mid engellicre þenunge.
 198. Gað in & sceawiað hu me is.
 199. Ge gebrohten me on þrystum, & ic blissige nu on leohte;
mine bendas sund tolysede, & ic blissige mid sange.
 201. Ic eom nu gestrangod & hnesce understreowod.
 202. Wundriað þises, þæt se þe wurðaþ God mid
soþre andetnesse, þæt he sigefæst byþ æfre.
 204. Cyþaþ nu ardlice eowerum arleasan hlaforde hwilces leohtes
ic bruce, & hwilcere beddinge, þæt he gyt mage asmeagan sum þing
syllic wite to minum wuldre ic bidde ne wanige he nan þing, þæs þe
he/ minum martirdome mage to wuldre becuman.
 209. His mildheortednesse ane ic me ondræde swiðost, þæt
he beo awend swilce he wille me gemilscian.
 211. Hi cyddon þa þis þam hetolan cwellere, & he wearð
geangsumod on his mode & æblæce on nebbe cwæþ him to
andsware, Hwæt mage we him mare don, nu we synd oferswiðede.
 215. Berað hine nu, ic bidde, ut of þam blindan cwærterne
to suman softan bedde þæt he mage swa hine gereste.
 217. Nelle ic hine wyrcan wuldorfulran gyt, gif he on þam witum
gewitnod ateorað.
 219. Hi hine namon and þa bæran bliþelice on æarmun
þe hine ær witnodon on þam wælhreowum tintregum.
 221. & hi his fet cystun, & his flowende blod geornlice
gaderoden him sylfum to hæle, & geleddon hine swa on þam softan bedde
swa swa se arlesa het & forleetan hine swa.
 225. Hit gelamp þa sona æfter litlum fyrstum, þæt se
halga diacon gewat of worlde to Gode mid sigefæstum martirdome,
oferswiðdum deofle, to þam ecan wuldre mid þam welwillendan Drihtene,
þæt þæt he þam behet eallum þe hine lufiað & þam þe his
geleafan healdaþ oð ende.
 231. Datianus þa cwæþ, se deofollica cwelleræ, ofsceamod
swaþeah, gif ic oferswiðan ne mihte hine ær cucene, ic hine witnige
þus deadne.
 234. Awyrpað nu his lic on anum widgillum felda, fugelum to
æse, & fulum hundum to mete, & þam wildeorum; & his
wælhreowan þegnas swa dydon.
 237. Sona geferedan þæt lic to þam feldan middan, & hit
þar awurpon wildeorum and fugelum to mete, Hit gelamp þa sona þurh
Godes foresceawunge þæt an sweart hrem þær fleah sona to, &
bewerode þæt lic wið þa wildan fugelas, & hi ealle afligde mid his
fiðerum aweg, & eac þa reðan deor mid his onræsum.
 244. Se ælmihtiga God þe þe Eliam his witegan þurh þone
sweartan hræm asende hwilon mete, on þam westene ðe he onwunode,
& hine þa afedde ðær þur þæs fugelas þenunge, swa swa on
cyninga bocum fulcuð is be þam; þe ylca God geheold nu þæs halgan
weres lic, þurh þæs hremmes weardunge wið þa oðre fugelas.
 250. Þis wearð eft gecydd þam arleasan Datiane, & he þa
geangsumod þus cwæþ, Ne mæg ic hine oferswiðan forðon swa
deadne?
 253. Swa ic his swiðor ehte mid swiðlicre ehtnysse, swa ic hine
swiðor wyrce wuldorfulran symle.
 255. Ac gif þeorðe ne mæg þone mann forniman, be he
besenced on sælicum yðum, þæt us swa oft ne sceamige for his anes
sige on manna gesihþum, þe hit eall geseoð, and witon beo he huru
bediglod on þære deopen sæ.
 260. Be he besiwod on anum sæcce mid hefegum stanum, &
awurpað hine on þære widgillan sæ, þam fixum to mete þeah þe
þa fugelas noldon.
 263. Ða reþan cwelleras þa raþe swa dydon, awurpan þæs
halgan lic on þære widgillan sæ, mid þam hefegum stanum, swa swa hi
het þe dema, þæt he huru ne sceolde þære sæ ætberstan, þeah
þe he þære eorðan æror ætburste.
 267. Ða hig swa gedon hæfdon, swa ðe dema hi het.
 268. & reowan him hamweard mid healicre blisse.
 269. Ac soðlice þæs halgan weres lic, þurh þes
Hælendes mihte, to þam strande becom ærþam þe hi stopon on land,
& on þam ceosole gelæg, oð þæt sum geleafful wudewa swutele
gebicnunge be þam underfeng hwær se halga lichama læg on þam strande,
beworpen mid þam sand ceosole þurh þa sælican yþa, swilce he
bebyrged wære þurh Godes wissunge.
 276. His lic wearð þa geferod to geleaffulre cyrcan mid mycelre
arwyrðnesse, & þar on innan bebyriged; & his halgan ban wurdon wide
todælede, & mid mycelre lufe hi man wyrðaþ gehwær swa swa us
secgað bec, for his soðan geleafan, þam Hælende to lofe þe leofað
a on ecnesse;amen.

END_TEXT
START_TEXT

ÆHom 1
B1.4.1.
Nativitas Domini: Pope 1967-8, I, 196-216.



 1. We rædað on þisum Drihtenlican symbeldæge þæt
halige godspell be þæs Hælendes acennednysse, ægðer ge be his
godcundnysse ge be his menniscnysse, swa swa Iohannes awrat þe her on life
mid him on his hirede wunode, his modrian suna, & Crist hine lufode for
his/ clænan mægðhade, & he lede his heafod on þæs Hælendes
breost, on þam þe wunode þæs wisdomes þæt he swa mihte
cyðan be Cristes godcundnysse.
 10. Be him god geswutelode on þære gastlican gesihðe,
ærest þurh Ezechiel & eft on Apocalypsi, on earnes gelicnysse mid
þam oðrum godspellerum, þæt he mihte sceawian mid scearpum eagum on
earnes gelicnysse be þæs Hælendes godcundnysse, swa swa se earn
sceawað þære sunnan leoman unateorigendum eagum ofer eallum nytenum.
 17. Ða þry oðre godspelleras awriton heora godspell be
Cristes menniscnysse, hu he to mannum com, & eac be þam wundrum þe he
geworhte on life.
 20. Ða bædon þa bisceopas binnan Asian lande þone halgan
Iohannem þæt he him awrite sume gewissunge be þæs Hælendes
godcundnysse.
 23. And he him bead þa þreora daga fæsten, & æfter
þam fæstene he wearð swa afylled mid þam Halgan Gaste þæt he
ongann to writenne þa halgan Cristes boc swa swa we her secgað: <foreign>In
principio erat Verbum, ET RELIQVA:</foreign> þæt is on Engliscre spræce, On
angynne wæs Word, & þæt Word wæs mid Gode, & þæt Word
wæs God.
 30. Ðis wæs on anginne mid þam ælmihtigan Gode.
 31. Ealle þing syndon gesceapene þurh þæt Word, &
butan þam Worde nis geworht nan þing.
 33. Ðæt geworht is wæs lif on him sylfum, & þæt
lif witodlice wæs manna leoht.
 35. And þæt leoht scean on ðeostrum, & þa ðeostru ne
underfengon þæt foresæde leoht.
 37. Sum man wæs asend fram Gode sylfum to us, & his nama
wæs witodlice Iohannes.
 39. Ðes com on gecyðnysse þæt he cydde be ðam leohte
soðe gecyðnysse, þæt ealle gelyfdon þurh hine.
 41. Næs he na him sylf leoht, ac þæt he cydde gecyðnesse
be þam leohte.
 42. Ðæt soðe leoht wæs þe onliht ælcne mannan þe
on þisne middaneard becymð to menn geboren.
 44. On middanearde he wæs, & þes middaneard wæs geworht
eall þurh hine, & middaneard ne oncneow hine.
 46. On his agenum he com, & his agene ne underfengon hine.
 47. Swa fela swa hine underfengon, þam he forgeaf anweald Godes
bearn to beonne, þam þe on his naman gelyfað; þa þe na of blodum, ne
of þæs flæsces willan, ne of þæs weres willan, ac ða þæ of
Gode synd acennede.
 51. And þæt Word is geworht flæsc & hit wunode on us.
 52. And we sylfe gesawon soðlice his wuldor, swylc wuldor swa
gedafenað Godes ancennedan Suna, eall fulne mid gyfe & mid
soðfæstnysse.
 55. Augustinus se wisa & se wordsnotera bisceop sæde
þæt he ne mihte gehyran þonne he him sylf wæs embe þæt
halige/ godspell for þære micclan deopnysse þæs diglan andgites.
 59. Ac he asmeade þeah hwæðre sume þa getacnunge
þurh Godes sylfes fultum þæs & be his onwrigenysse we hit
awritað on engliscre spræce.
 63. Se soðfæsta godspellere us sæde þurh God þæt
þæt Word wæs on anginne mid þam ælmihtigan Gode: On anginne wæs
þæt Word: & þæt angin is se Fæder, mid þam wæs þæt
Word wunigende æfre & þæt Word is anginn, swa swa he eft sæde,
<foreign>Ego principium qui et loquor uobis</foreign>: Ic sylf eom anginn, ic ðe to eow
sprece.
 70. Be þam awrat Moyses se mæra heretoga, <foreign>In principio fecit
Deus celum et terram</foreign>: God geworhte on anginne heofonan & eorðan, &
þæt anginn is his ancenneda Sunu, þurh þone he gesceop ealle gesceafta
& hi ealle geliffæste þurh þone lyfiendan Gast: hi þry syndon an
anginn & an ælmihtig God.
 77. We cweðað eft gyt be þam ylcan anginne þæt þæt
Word wæs on anginne mid þam ælmihtigan Gode.
 79. & se sealmwyrhta sang be þam Worde swa swa we her
secgað eow to swutelunge: <foreign>Uerbo Domini cæli firmati sunt et spiritu oris
eius omnis uirtus eorum</foreign> Heofonas synd gefæstnode þurh þæt halige
Godes word, & þurh his muðes gast heora miht is getrymmed.
 84. Her is nu belocen on þysum lytlan ferse eall seo halige
ðrynnys þe is þrymwealdend God: se fæder & his Word, þæt is
his agen Wisdom, for ðan þe word is wisdomes geswutelung, & se Halga
Gast, þe hylt ealle þing.
 89. Ða halgan englas þe on heofonum wuniað syndon
gestaþelfæste & gestrangode swiðe þurh þæt halige Word
þæs heofonlican Fæder, & þurh þone Halgan Gast hi synd
gegladode to heora Scyppendes lufe, þe hi gesceop on wuldre; & þæra
manna heortan þe on middanearde gelyfað on þone soðan God symble beoð
on luste þurh þone sylfan Gast, & he sylð us eallum ure synna
forgyfennysse swiþe mihtiglice.
 98. Eft sang se sealmwyrhta on sumum oðrum sealme: <foreign>Quam
magnificata sunt opera tua, Domine: omnia in sapientia fecisti; impleta est
terra possessione tua</foreign>: Eala þu soþa Drihten, swiðe synd gemærsode
þine micelan weorc; & þu geworhtest ealle þing on þinum wisdome;
& witodlice is gefylled eall eorðan ymhwyrft mid þinre ehte.
 106. Ær he sang be þam Worde, & æfter be þam
Wisdome/.
 107. Paulus se apostol eac on his pistole awrat be urum Hælende
criste/ & cwæð þæt he wære þæs halgan Fæder wisdom
& his wundorlice miht.
 110. Eac sædon sume hæðne on heora gesetnessum þæt
we sceolon gelyfan on þone soþan god þe wilt þa heofonas &
geworhte ealle þing.
 113. An hæðen mann wæs iu on egypta lande ær
cristes/ acennednysse, & he cydde be Criste, Hermes gehaten, & se
hælend/ geceas hine to gewitnysse for his micclan wisdome.
 117. He awrat ane boc, þe hatte þuss on Leden: <foreign>Uerbum
Perfectum</foreign>, þæt is, Fulfremed Word.
 119. Word þæt ge magon gehyran hu se soðlice oncneow:
<foreign>Filius benedicti Dei atque bonæ uoluntatis, cuius nomen non potest humano
ore narrari:Est autem inenarrabilis sermo sapientiæ, sanctus sanctis, de
solo Deo: Dominus est omnium, dominante Deo mortalibus, et qui ab hominibus
indagari non potest, super omnes est</foreign>; He cwæð be urum Hælende: He is
sunu witodlice þæs gebletsodan Godes & þæs godan willan, &
mannes muð ne mæg his naman fullcyðan; He is wisdomes spræc us
unasecgendlic, & halig his halgum of Gode anum; he is ure ealra Drihten, of
þam wealdendan Gode þe gewylt þa deadlican, & se þe ne mæg
nateshwon fram mannum beon asmead, for þan ðe he is ofer ealle menn.
 138. Ðus wrat se Hermes on his gesetnysse be þam ælmihtigan
Fæder & his ancennedan Suna, & het hine Wisdomes Spræc, & se
godspellere Word; & he cwæð þæt he wære of Gode sylfum anum,
for ðan þe he næfde nane modor þa gyt on þære godcundnysse, ac he
is of Gode anum, mannum unasecgendlic, swa swa Hermes awrat.
 145. Fela we mihton secgan swylcera gewitnyssa þurh hæðene
witegan be þam heofonlican Gode, gyf us to lang ne þuhte hit her to
logienne.
 148. On anginne wæs Word, & þæt Word wæs mid Gode,
and þæt Word wæs God.
 150. Ðis wæs on anginne mid þam ælmihtigan Gode.
 151. Sume gedwolmen dweledon on geleafan & noldon gelyfan
þæt þæs lyfigendan Godes Sunu wære æfre mid him butan anginne;
ac se godspellere oferdrifð þyllice gedwolan þus awritende: On anginne
wæs Word, & þæt Word wæs mid Gode, & þæt Word wæs
God.
 157. Her ge magon gehyran on þisum halgan godspelle þæt
oðer is se Fæder, oðer is se Sunu, & oðer is se Halga Gast, þeah
ðe him eallum si an godcundnys æfre, & an mægenðrymnys
gemæne.
 161. Seo an godcundnyss þe him eallum is gemæne nele na
geþafian þæt hi þry godas syndon, ne þæt heora ænig beo
unmihtigra þonne oðer; & þeos godcundnyss ne ongann næfre, ac heo
wæs æfre wunigende on ðrymnysse & on soðre annysse a butan ende.
 167. Ealle þing syndon gesceapene þurh þæt Word, &
butan þam Worde nis geworht nan þing.
 169. Nis he na gesceapen, ne he nis na gesceaft, þurh þone ðe
syndon ealle þing gesceapene.
 171. Ealle þa gesceafta gesewenlice on worulde & þa
ungesewenlican on þam uppheofone þe ænige wununge habbað, ge furðon
þa wurmas, ealle hi synd gesceapene þurh þone soðan Wisdom, þe is
Word gehaten on þisum godspelle; & butan þam Worde nis nan þing
geworht.
 177. Ða gesceafta syndon gesette on þrim þingum, <foreign>In
mensura et numero et pondere</foreign>; þæt is on Engliscere spræce,him is
ær/ gesett hu miccle hi beoð & hwylce mihte hi habbað, & hi
habbað gemet, & he hi ealle gehylt se ðe ana is unametendlic.
 183. Næs næfre nan synn þurh god gesceapen ne nan
unrihtwisnyss ne yfel þurh hine ac þurh Godes willan þe ða englas
forgægdon, forleton to deoflum awend.
 189. & eft þurh Adam on his forgægednysse.
 190. Næfð yfel nane wununge þæt hit wesan mæge
ahwær buton on gesceaftum þe gode wæron gesceapene.
 192. Gode wæron þa englas fram Gode gesceapene & þæt
yfel næs þa gyt nahwær wunigende, ac hi hit afundon, & forferdon
þurh þæt, & þæt yfel wunað gyt on þam earmum gastum, &
eac on þam mannum þe heora mod awendað to unrihtwisnysse, & yfeles ne
geswicað, & þa godan menn dreccað Gode to forsewenysse, &
geswencað gehu mid ofsetnyssum.
 200. God gesceop heofonas, him sylfum to wununge & his halgum
englum þe him gehyrsumedon, & eac he geuþe þære ylcan wununge
Adames ofspringe gyf hi hit geearnodon.
 204. Ac æfter Adames gylte us wæs seo eorðe betæht on to
wunigenne on þissere worulde, & God us þeah geuðe for his godnesse
þære sunnan leoht to leohtfate on dæge & monan & steorran us
mannum on niht & menigfealde bricas to urum bigleofan: fixas & fugelas
þe on flodum wuniað, & þa wildan deor þe on wudum eardiað, þa
þe clæne syndon, mid his micclan cyste he forgeaf us gemænelice
eallum, ricum & heanum, þe heora hentan magon.
 215. Nytenu & orfcynn he forgeaf us to fultume, & wyrta to
læcedome & to wlite þære eorþan, & orfe to flæsce mid
oðrum wæstmum þæra we moton brucan be ures lifes neode; & we
magon geearnian on urum wræcsiðe gyt þæt ece lif mid him & þa
uplican wununga gyf we forlætað unriht & lufiað urne Scyppend.
 222. Manega gesceafta mislice us dreccað eall for urum synnum,
þæt we swa tocnawon hwæs we wyrðe syndon, & gewilnian þæs
beteran.
 225. Ðin gelica þe cwyð to sum teonfullic word; ðu modegast
ongean, & ne miht ðe bewerian wið flean on slæpe þæt hi ðe ne
awreccon.
 228. Swa wæs iu Pharao, þe wann ongean God, se Egiptisca
cyning, swa swa us cydde Moyses, þæt God hyne gewylde mid gnættum &
fleogum, þæt he oft abæd are æt Gode þurh Moyses þingunge &
ne mihte na fleon þa mæðleasan hundes lys þe him on þone muð
flugon ne þæra fleogena meniu þe his mete besæton, ne þæra
gærstapena þe gnogon his wæstmas Moyses him abæd oft miltsunge
& Pharao awægde his folces mod wið God oðþæt he sylf adranc
mid ealre his dugoðe on þære readan sæ swicdomum.
 240. Eaðe mihte God, gyf he swa wolde, sendan beran & leon
ongean/ þam breman cyninge, dracan eac & næddran, & hine swa
dreccan/ ac þa eaðelican gesceafta sceoldon gewyldan his modignysse,
þæt he wa ne on flot, þæt he ne forferde gyf he swa .
 247. Oft man wyrcð nu isen of eorðan gold & seolfor ac
hi/ ne mihte nan mann macian to wecgum gyf God ne geworhte þa oran to
þam.
 251. Ne furðon ænne sticcan ne ænne stæf we næfdon ne
ane oflætan to urum mæssan gode gyf he us ne foresceawode him sylf
þæt on ær; & we magon swaþeah mid his agenum þingum hine us
gegladian & hine eac gremian gyf we him ætbredað his agene cyste his
cystigan modes.
 257. Ða deoplican drymen mid heora drycræftum on Egypta lande
þe forlærdon Farao worhton manega tacna ongean Moysen of þam ylcan
antimbre þe God ær gesceop, oðþæt hi sylfe sædon, oferswyðede
æt nextan, <foreign>Digitus Dei est hoc</foreign>, þæt Godes finger wære Moysen on
fultume & hi ne mihton na leng Moyse wiðstandan for þam strangan fingre
þe hi gefreddan hiom ongean.
 267. Ge ne magon na swiðor, þeah ðe we eow secgon, heora
scincræft/ tocnawan, ac us secgað lareowas þæt of fearres flæsce,
fule stincendum, beoð beon acende, þæt hi cuce swa fleoð, & of
assan flæsce cumað wæpsas & of horses flæsce cumað eac
hyrnetta, & on ælcum wæstme, gyf hit miswent on geare cumað
syndrige/ wurmas, swa swa we gesawon oft.
 275. We secgað nu forð on embe þis soðe godspell: ðæt
þæt geworht is wæs lif on him sylfum.
 277. Ðeos eorðe is geworht, ac heo nis na hyre sylf lif, ac on
þam wisdome þe geworhte þa eorþan is þæt liflice gescead þe
gesceop ða eorðan.
 280. Ðu sceawast þa heofonan & sunnan & monan; hi synd
on þam cræfte, we cweðað nu swutelicor, on þam Godes wisdome, þe
is witodlice lif, & cann wyrcan his weorc be his dihte, & he is ure lif
on þam we lybbað & styriað, & on þam we syndon, swa swa us
sæde Paulus.
 286. And þæt lif witodlice wæs manna leoht.
 287. Ðæra manna leoht he is þe gelyfað on hine, swa swa he
sylf cwæð on sumon godspelle: <foreign>Ego sum lux mundi, et cetera</foreign>: Ic eom
middaneardes leoht, & se ðe me fyligð, ne gæð he na on þeostrum,
ac hæfð lifes leoht.
 292. And þæt leoht scean on þystrum, & þa ðeostru ne
underfengon þæt foresæde leoht.
 294. Swa swa þære sunnan leoht bescinð þæne blindan,
& se blinda ne gesihð þone scinendan leoman, swa eac þa unrihtwisan
& þa ungeleaffullan mid ablendum modum ne mihton geseon þæs
Hælendes leoht þe onliht þas woruld.
 299. Sum mann wæs asend fram Gode sylfum to us, & his nama
wæs witodlice Iohannes.
 301. He wæs fram Gode asend þæt he secgan mihte soðe
gecyðnysse, swa swa her æfter segð on þisum godspelle: ðes com on
gecyðnysse þæt he cydde be ðam leohte soðe gecyðnysse, þæt
ealle gelyfdon þurh hine.
 306. Swa swa se dægsteorra on dægered up gæð
ætforan þære sunnan, swa scean Iohannes ætforan cristes tocyme,
& he hine fullode, & wæs eac his bydel to þære halgan
bodunge/.
 310. Næs he na him sylf leoht, ac þæt he cydde gecyðnysse
be þam leohte.
 311. Se hælend sæde be him on sumere stowe þæt he
leohtfæt/ wære beorhte lixende for þan þe he bodode bealdlice
be Criste, & se godspellere segð þæt he nære him sylf leoht for
þan þe Cristes leoht þe us ealle onliht onlihte eac Iohannem þæt he
leoht wære.
 317. Se Hælend sæde eac to his halgum apostolum, <foreign>Vos estis
lux mundi</foreign>: Ge syndon middaneardes leoht, for þan ðe hi onlihton manncynn
to geleafan mid heora halgan lare, swa swa Crist him lærde.
 321. Paulus cwæð eac to þam geleaffullum: Hwilon ge wæron
þeostru, nu ge syndon leoht on Gode; for þan þe hi ða gelyfdon on
þone lyfiendan God.
 324. Æc ure eagan syndon gehatene leoht, ac hi naht ne geseoð
butan hi sum leoht habbon, oððe þæs dæges leoht, oððe lihtinge
on niht.
 327. Nu segð se godspellere be þam soðan leohte, ðæt
soðe leoht wæs þe onliht ælcne mannan þe on þisne middaneard
becymð to men geboren.
 330. Ðæt soðe leoht is ure leofa Hælend, þe is him sylf
leoht & onliht ælcne mann þe his geleafan leoht on his life gehylt,
oððe on godum gecynde oððe on godcundum wisdome, for þan þe ælc
wisdom is of Gode sylfum & we nan god nabbað buton of Godes gyfe.
 336. On middanearde he wæs, & þes middaneard wæs eall
geworht þurh hine, & middaneard ne oncneow hine.
 338. He wæs on middanearde þurh his godcundnysse, & he com
to middanearde þurh his menniscnysse, & þes middaneard, þæt syndon
þa menn þe lufiað to swiðe þas lænan woruld, noldon oncnawan
Cristes tocyme, swa swa se godspellere gyt segð her bæftan: On his agenum
he com, & his agene ne underfengon hine.
 345. Ðæt syndon þa ungeleaffullan men ðe his geleafan
forsawon.
 346. Ðis is swa gesæd be sumum mannum her, ac manega gelyfdon
of þisum middanearde, ge of Iudeiscum cynne ge of hæðenum þeodum, on
þone soðan Hælend, þeah þe hi sume noldon.
 350. Swa fela swa hine underfengon, eallum hiom he forgeaf anweald
Godes bearn to beonne, þam þe on his naman gelyfað.
 352. Her ge magon gehyran þæs Hælendes cystignysse &
his micclan godnysse ofer manna bearnum þæt he gyfð us anweald, gif we
on hine gelyfað, Godes bearn to beonne, swa swa þis godspell segð &
swa swa he sylf sæde to sumum his gecorenum: <foreign>Ego dixi dii estis, et filii
Excelsi omnes</foreign>: Ic sæde to soðan, ge sylfe syndon godas, & suna
þæs Hextan þe heofonas gewylt.
 360. Micel mærð is þis, & miccle geþingðu, þæt
se ælmihtiga God þurh his godnysse het us menn godas, & his agene
bearn, gyf we þone anweald æt him geearniað.
 364. Be þam ylcan cwæð iu God sylf to Moysen: <foreign>Ecce
constitui te deum Pharaonis; et Aaron frater tuus erit propheta tuus</foreign>; Nu ic
þe sette, cwæð God sylf to him, þæt þu beo pharaones god, &
þin broðor Aaron sceal beon þin witega.
 370. Swa micelne Moyse þæt he hine gesette swylcum cyninge to
gode, þe ann wið God sylfne, ac him comon þa to tyn cynna wita Readan
Sæ.
 375. Be þisum sang eac se sealmwyrhta þus: <foreign>Deus stetit in
synagoga deorum: in medio autem deos diiudicat</foreign>; He cwæð, God sylf gestod
on þæra goda gesamnunge, & he on middeweardan þa godas toscæt,
for þan þe God sylf deð synderlice gehwylcum, þam þe he godas
gewyrcð, synderlicne wurðmynt, ælcum heora anum be þam þe him
gewyrð & be þam þe hi lufiað þone lyfiendan God se þe ana is
ælmihtig Scyppend þurh hine sylfne.
 386. Crist is ancenned Sunu of þam ælmihtigan Fæder; nu
nolde he ana beon butan he gebroðra hæfde, ferde þa to middanearde
& fette him gebroðra swa þæt he mihte cyþan his micclan
cystignysse & his rice him forgyfan mid him to rixienne.
 391. Ða þe na of blodum ne of þæs flæsces willan ne of
weres willan, ac ða þe of Gode synd acennede.
 393. Ne bið na of þam blode þes halga bearnteam, ne of weres
gestreone, ne of wifes cenninge, ac of Godes geleafan, swa swa God sylf
sæde: Buton gehwylc mann beo acenned of wætere & of þam Halgan
Gaste, næfð he na Godes rice.
 398. Ðæt þe of flæsce bið acenned, þæt bið
flæsc witodlice, & þæt þe bið acenned of gaste, þæt bið
eac swylce gast: þæt synd þa gastlican bearn þe on Godes gelaþunge
þurh þæt halige fulluht & þurh þone Halgan Gast Gode beoð
acennede, gyf hi on gode þurhwuniað.
 403. And þæt Word is geworht flæsc, & hit wunode on
us.
 404. Nis þæt halige Word awend to flæsce, ac se heofonlica
æþeling her on þas woruld com & þa menniscnysse genam of Marian
innoðe, soð man acenned on sawle and on lichaman, & wunode swaþeah
God on þære godcundnysse, an ælmihtig Hælend, us to alysende .
 410. Nu cwædon þa Mannichei, þa manfullan gedwolan, þæt
Gode wære unwurð on his mægenþrymnysse þæt he wurde acenned of
wifmannes gecynde.
 413. Ac gehyre se dysega & se gedwola secgan þæt þæt
halige mæden, þæs Hælendes modor, næfde nane fulnysse, ne
furðon galnysse ne weres gemanan, ac þurhwunode mæden, & heo butan
sarnysse hyre cild acende, & hyre gedafenode, þa þa heo urne Drihten
gebær, þæt heo mæden wære æfre on mærlicum wurðmynte.
 420. Gyf seo sunne scinð, swa swa we geseoð oft, on fulum
adelan/ & heo befyled ne bið, micele swiðor mihte se ælmihtiga
Godes Sunu butan eallum fylðum beon of hyre acenned, & heo mihte beon
micclum geclænsod þurh his halgan mihte & he næs befyled &
hyre mægðhad is ansund, þonne heo butan hæmede bær.
 427. And we sylfe gesawon soðlice his wuldor, swylc wuldor swa
gedafenað Godes ancennedan Suna.
 429. Ða apostoli gesawon þe siðedon mid him þa wundra
þe/ he worhte, & hu he wearð hwilon uppan anre dune æteowed
þæt his nebbwlite scean swylce sunbeam, & his gewæda seinon
hwitre/ þonne snaw.
 434. Eft hi hine gesawon syððan he of deaðe aras on
ansundum/ lichaman, & hu he astah to heofonum, & cwædon hit to
mannum/ mid micelre wundrunge.
 437. Iohannes se fulluhtere hine gefullode on þære ea
iordanen/, & Crist þa up eode ut of þam wætere & godes
stefn/ of heofonum sæde him to: þes is min leofa Sunu, þe me wel
licað.
 441. Eft syððan on þam munte, þa þe him mid wæron þa
þa he swa beorhte scean, swa swa we sædon ær, gehyrdon of heofonum
þone halgan Fæder þus cweðende him to mid cuðlicere lufe: ðes is
min leofa Sunu, on þam me wel licað: gehyrsumiað him.
 446. Ðus sæde Matheus.
 447. Eft on þriddan siðe, ær Cristes þrowunge, clypode
se ylca Fæder cuðlice him to, þæt eall þæt folc gehyrde þe
þam Hælende folgode, cwæð þæt he hine mersode, & hine
mærsian wolde.
 451. Nu wæs þis micel wuldor & micel gewitnyss þam Suna,
þæt se Fæder swa þriwa þuss clypode him to hlude of heofonum,
þæt menn hit gehyran mihton; & sume eac cwædon þæt hit þunor
wære.
 455. Ðæt godspell geendað nu on þisum wordum þuss: Eall
fulne mid gyfe & mid soðfæstnysse.
 457. On þære menniscnysse he hæfde swa micele gyfe þæt
he wæs soð God & soð mann geboren, Dauides cynnes, of þam
clænan mædene, an Crist wuniende on twam edwistum.
 461. Soðfæstnysse he hæfð, swa he sylf sæde: <foreign>Ego sum
uia, & ueritas, & uita</foreign>: Ic sylf eom se weg, & soðfæstnyss,
& lif.
 464. Ðurh Moysen wæs gesett þam ealdum mannum iu æ, &
open lagu, & se leofa Hælend gebrohte us niwum mannum gife &
soðfæstnysse, & he þa þing gefylde þe gefyrn wæron be him
gewitegode þurh Moysen & witegan; & eall his fær wæs beðoht
fram frymðe þissere worulde.
 470. Ðam is wuldor & lof & wyrðmynt on ecnysse mid
þam heofonlican Fæder & þam Halgan Gaste on anre godcundnysse: we
cweðað, AMEN.

END_TEXT
START_TEXT

ÆHom 2
B1.4.2.
Feria VI in prima ebdomada Quadragesimae: Pope 1967-8, I, 230-42.



 1. Men þa leofostan, us lyst nu eow secgan be þam halgan
godspelle þe ge gehyrdon nu rædan, þæt ge beon þe geleaffulran
þurh þa boclican lare, and þa anrædran on eowrum Drihtne.
 4. Se godspellere Iohannes, þe wæs Godes dyrling, Cristes
moddrian sunu, sæde on þære Cristes bec þæt ure Hælend Crist,
þa þa he her on life wæs lichamlice wunigende, þa wolde he faran on
sumne symbeldæg soþlice to Hierusalem.
 10. On þære byrig wæs gehæfd, gehende þam temple, an
wundorlic wæterscipe, Bethsaida gehaten; þone wæterscipe beworhte se
wisa cyning Salomon mid fif porticon fæstum weorcstanum, and man on þa
ealdan wisan þa offrunga þær þwoh þe man offrode symle on Salomones
temple, Gode to wyrþmynte, on þære Iudeiscra wisan.
 17. On þam wæterscipe wurdon wundra gelome þurh þone
ælmihtigan God, swa þæt he his engel asende of heofonlicum þrymme,
and he þæt wæter styrode binnan þam porticum be Godes dihte gelome,
and swa hwilc untrum man swa come into þam wætere æfter þæs engles
styrunge, se wearþ sona hal fram swa hwilcere untrumnysse swa he wære
gehæfd.
 24. Þær lagon þa forþi on þam foresædum porticum fela
untrumra manna mislice gebrocode, blindra and healtra, and on handum alefode,
andbidigende þære styrunge þurh þæs engles tocyme.
 28. Þær læg þa sum beddryda andbidigende þæs ylcan,
eahta and þrittig wintra on his untrumnysse.
 30. Ða þa se Hælend þider com, swa swa we ær sædon,
and wiste be þam men þæt he wæs lange untrum, þa cwæð he to
þam earman, Wylt þu beon hal?
 33. Se lama him andwyrde, La leof, ic næbbe nænne mannan þe
mage me into þam wæterscipe don æfter þære styrunge, and þonne
ic earming þyder cume, þonne cymð sum oðer man ær into þam
wætere.
 38. Þa cwæþ se Hælend him to, Aris hal of ðam bedde,
and ber þin legerbed gangende heonon.
 40. Se man þa sona mihtiglice wearð gehæled, and bær his
legerbed on his bæce, and eode.
 42. Hit wæs þa Sæternesdæg þa þis geworden wæs;
þone dæg wurþodon þa Iudeiscan mid freolse, æfter Moyses æ, and
hi to þam men cwædon þe ðær gehæled wæs, Hit is halig
restendæg; ne most ðu styrigan þine beddinge.
 47. Se man him andwyrde anrædlice and cwæð, Se ðe me
gehælde, he het me niman min bed and gan; and hi ongunnon hine axian,
Hwæt is se man þe het þe niman þin bed and gan?
 51. And se þe þær gehæled wæs nyste hwæt se
Hælend wæs, and se Hælend þa eode of þære meniu.
 53. Syþðan eft se Hælend geseah þone mann binnan þam
temple, and him bebead þas word: Efne nu þu eart gehæled, heald þe nu
heonon forð, þæt þu ne syngie, þy læs þe þe sum þing wyrse
gelimpe; and se man þa eode, and sæde þam Iudeiscum þæt se
Hælend hine gehælde.
 59. We habbað nu gesæd sceortlice þis godspel anfealdum
andgite, and we eac willað eow secgan þæt gastlice andgyt, æfter
Agustinus trahtnunge, sceortlice swaþeah, þæt ge ne beon gehefegode.
 63. Se wæterscipe wæs beworht mid fif porticum, and hæfde
getacnunge, swa swa se trahtnere segð, Iudeisces folces, þe wæs befangen
þa mid fif ælicum bocum, þe Moyses him sette be Godes sylfes dihte,
þæt hi singian ne sceoldon.
 68. On þam porticum lagon alefode and adlige, blinde and healte,
and on handum forscruncene.
 70. Swa wæron þa Iudei wanhale on mode, and on heora geleafan
alefode forþearle, for þam ðe Moysæs æ ne mihte hi gerihtwisian,
oþþæt Crist sylf com cuðlice to mannum, and us gerihtlæhte mid
geleafan and gife, and eac þa Iudeiscan þe on hine gelyfdon.
 76. Þa beoþ blinde on mode þe ne magon geseon þæs
geleafan leoht, þeah hi locion brade; and þa beoð healte on heortan þe
þæs Hælendes beboda unrihtlice farende ne gefyllað mid weorcum; and
þa beoþ deafe þe Drihtnes hæsum nellað gehyrsumian, þeah þe hi
þa gehyron.
 82. Se hæfð forscruncene hand þe næfð mildheortnysse
weorc, and biþ unwæstmbære, and æfre fordrugod.
 84. Be swilcum cwæð se Hælend on his halgan godspelle, þa
þa sum lama læg þær þær he lærde þæt folc: Astrece
þine hand; and he hal wearð sona, and astrehte his swyþran, þe
forsearod wæs oþ þæt.
 88. Swilce he wære gemanod mid þam mihtigan wundre, astrece
þine hand, þe ær wæs uncystig, to ælmysdædum earmum þearfum.
 91. Swilce wanhale lagon wiðinnan þam porticon, ac se
ælmihtiga Hælend þe of heofenum astah mancyn to alysanne mihte hi
gehælan on sawle and on lichaman, þurh his soðan gyfe.
 95. Hys nama is Hælend, for þan þe he gehælþ his folc,
swa swa se engel cwæþ be him, ær þan þe he acenned wære: He
gehælþ hys folc fram heora synnum.
 98. Micele mare wundor is þæt he wolde beon mann on þisum
life, and alysan us þurh hine, þonne þa wundra wæron þe he worhte
betwux mannum; and selran us wæron þa ungesewenlican wundra, þurh þa
he adwæscte þa dyrnan leahtras urra sawla, þonne þa gesewenlican
wundra, þurh þa ðe wæron gehælede þa þe eft swulton.
 105. Witodlice seo sawul þe fram synnum bið gehæled, and on
geleafan þurhwunað, færð of þisum life to Gode; and se brosnigenda
lichama, þeah þe he beo gehæled, bið mid deaþe fornumen and to duste
awend.
 109. He bið swaþeah gehæled to ansundre hæle eft on
Domesdæg, þonne he of deaþe arist, and syþðan ne swylt, ne seoc ne
gewyrð, ne him hingrian ne mæg, ne him þurst ne deraþ, ne he ne
forealdað, ac bið ece syþþan, on sawle and on lichaman, orsorh
deaþes.
 115. On þam wæterscipe wæron twa wundorlice mihta, an
þurh þone engel, oþer þurh þone Hælend.
 117. Æfter þæs engles styrunge eode in se ðe mihte, and
wæs sona gehæled fram his seocnysse, and se þe syþþan com swanc on
idel, for þan þe se engel getacnode ures Hælendes tocyme, se þe on his
tocyme cydde his mihte, and mid wundrum astyrode þæt Iudeisce folc, swa
þæt hi andodon ongean his lare, oþþæt hi syrwdon hu hi hyne
beswicon.
 125. An wæs gehæled æfter þæs engles tocyme, and
ænne gehælde se Hælend on his tocyme, for ðære annysse ures
geleafan; and swa hwa swa bið buton þære annysse Cristes gelaþunge, ne
becymþ ðam nan hæl.
 130. Þurh þæs wæteres styrunge wæs eac getacnod
þæs Hælendes þrowung, þurh þa hæl becom eallum mancynne þe
on anum geleafan Criste gehyrsumiað mid haligre drohtnunge.
 134. Ænne he gehælde þa of eallum þam untrumum, se ðe
mid anum worde eaðelice mihte hi ealle gehælan; ac he wolde swiþor
þurh þæt an wundor awreccan heora mod, and heora sawla onlihtan þurh
þæt syllice tacn.
 139. Eahta and þrittig wintra wunode se bedryda on þam
legerbedde, anbidigende his hæle, oðþæt Crist sylf com, þe
sceortlice beleac ealle halige bec on twam bebodum: þæt is, þæt ðu
lufige and mid geleafan wurðige þone ælmihtigan Drihten mid ealre
þinre heortan, and syþþan þinne nextan swa swa þe sylfne.
 146. Lege þas twa beboda to þam twam læs feowertigum
þæs langsuman legeres þæs laman beddrydan, þonne bið þær
fullice feowertiggetel.
 149. Fram þære fulfremednysse færð se man æmptig, se
ðe næfð þa soþan lufe his Scippendes and manna.
 151. Soþlice þis getel wæs gesett gefyrn, þa þa Moyses
fæste feowertig daga, and Godes æ sette be Godes sylfes dihte; and Helias
se witiga eall swa lange fæste, on þam wæs seo witegung witodlice
getacnod; ac hi ne mihton þurh hi sylfe swylc fæsten þurhteon, ac him
sealde þa mihte se þe mæg ealle þing.
 158. Eft þa ure Hælend on hys andweardnysse fæste feowertig
daga, þurh his agenne fultum; þurh þone wæron getacnode þa towerdan
godspell þe he sylf gefadode þurh his feower godspelleras, mannum to lare
and to geleafan trymminge.
 163. Ðis wæs se ordfruma ures Lenctenes, and þus
gegrundweallod þurh God sylfne ær, and us is to healdenne forþi þæt
halige fæsten þyssere tide, swa us tæcð ure scrift.
 167. Nu is oþer fæsten us eac to healdenne, swa swa se apostol
Paulus on his pistole awrat, þæt we us forhabbon fram arleasnysse and fram
yfelum lustum þysre worulde, and syferlice lybban symble gemetlice, rihtlice
and arfæstlice, anbidigende edleanes þæs eadigan hihtes ures
Hælendes tocymes, on þam we underfoð þæt ece lif mid him, gif we nu
gehyrsumiað his hæsum mid weorcum, and þa þe hine forseoð he
besencð on hellegrund.
 177. Þis fæsten ær Eastran we fæstað mid geswince, and
we freolslice syþþan fiftig daga lybbað, oþ þa halgan Pentecosten
þe se Halga Gast on com on fyres gelicnysse, and þone geleafan getrymede,
ærest þam apostolum, and eft þurh hi mancynne, swilce we on þisum life
swincon, and on ðam towerdan blission, underfangenre mede on þam ecan
freolse.
 184. Þreo þing bebead se Hælend þam bedrydan: þæt is,
aris, and ber þin legerbed, and gang.
 186. He gehælde his untrumnysse mid þam þe he het hine
arisan, and swaþeah seo dæd getacnode sum þing, swilce he þam seocan
sæde þisum andgite: Asceac þe of hraþe þa sleacnysse fulra leahtra,
þe þu gefyrn on lage, and gearca þe sylfne to þære sawle mægnum;
and swaþeah næs genoh þam seocan bedrydan þæt he hal up arise, ac
het hyne þa gyt beran his legerbedd, and eac gan þanon.
 195. Ber þin legerbed, þæt is, beo geþyldig, and forber
þine nextan, swa swa þu betst mæge, teonfullan dæda oþþe word,
Swa swa se apostol Paulus cwæð on sumum pistole: <foreign>Alter alterius onera
portate, et sic adimplebitis legem Christi</foreign>: Berað, ic bidde, eowre byrþena
eow betwynan, and ge swa gefyllað soþlice Cristes æ; þis belycð
ægðer ge lufe ge hatunge.
 203. Ure ælc sceal mid lufe oðrum fylstan, and eac ure
yfelnysse us betwynan forberan, þæt Godes æ on us swa beo gefylled.
 206. Soðlice Cristes æ is seo soþe lufu, and seo ne byð
gefylled buton we swa don þæt we ure byrþena beron us betwynan.
 209. Crist het hine gan, þæt is on godra weorca stapum
forðstæppan, and ne standan idel.
 211. He bær þa his bed bliþelice gangende, and þa
Iudeiscan ceorodon for ðam Sæternesdæge, þone hi miclum wurþodon
æfter moyses æ, for þan þe se ælmihtiga God ealle þing gesceop,
gesewenlice and ungesewenlice, ealle on six dagum, and on þone seofoðan
geswac his weorces, and þone dæg gehalgode, and het on his æ syþþan
þone dæg freolsian, for þære digelan getacnunge Cristes þrowunge,
swa swa hit cuþ wearð syþþan.
 220. God gesceop his gesceafta on syx dagum ealle, and geswac on
þone seofoþan, swa þæt he syþþan ne gesceop nane oþre gesceafta,
ac þa sylfan geedniwað on mannum and on nytenum mihtiglice oþ þis.
 223. He gesceop þa twegen men, and ealle tida gesette, ac he ne
gesceop na syþþan seldcuþe gesceafta, of þam ealdan dihte þe he æt
fruman gesette; ac he gescipð ælce dæge edniwe sawla, and on lichaman
geliffæst, swa swa we leorniað on bocum, and þa sawla ne beoð
nahwær gesceapene ær þan þe God hi asent to þam gesceapenan
lichaman/ on heora moddra innoþum, and hi swa men wurþað.
 232. Nu ge magon tocnawan þæt ure sawla ne cumað of fæder
ne of meder, ac se heofonlica Fæder gescipð þone lichaman and hine
geliffæst mid sawle; and he ealle gesceafta geedniwað symble, ge on fixum
ge on fugelum ge on feðerfetum nytenum, for ðam ðe þa ærran for ylde
ateoriaþ; and he gewissað þas woruld mid welwillendum dihte, þeah ðe
ure yfelnys him oft abelge, and we þonne swingla for urum synnum
þrowiaþ.
 241. Nu smeagað menn for oft hwær hit eal becume þe fram
Adame wæs oð ðis gesceapen, ac hi nyton þæt se ælmihtiga micel
wile habban into his heofonlican rice, swa swa him gerisan mæg, þæt he
micclum werode mihtiglice rixige; and eac ealles to fela forfaraþ þurh
synna.
 247. Se ylca restendæg, swa swa we ræddan lyttle ær,
getacnode þone dæg þe ure Drihten forðfaren on byrgenne læg for
ure alysednysse, and geswac þæra wundra þe he worhte on his life, and on
þam Sunnandæge aras of deaþe gesund, and is nu se Sunnandæg
syþþan gehalgod þurh ures Drihtnes ærist, þe on þam dæge aras,
and we hine wurþiað Gode to wyrðmynte, and syþþan geswac þæs
Sæternesdæges freols.
 256. On þam ealdan restendæge, þe we ær embe spræcon,
ne worhton þa Iudei nan þeowtlic weorc, and se an getacnode eal ure lif,
þe is gastlic ræstendæg, on þam we Gode sceolon symle þeowian, and
synna forbugan, þe synd þeowtlice weorc, and on þeowte gebringað heora
wyrcendras a to worulde.
 263. Þa Iudeiscan freolsodon þone foresædan restendæg,
and oft bemændon þa ða men wæron gehælede on þam dæge fram
urum Hælende.
 266. Þa axode he hi on sumne sæl be sumum wæterseocum men
hwæðer he on þam freolsdæge þe hi swa freolice wurðedon moste
beon gehæled fram þam micclan broce.
 269. Hi suwodon þa ealle, and se Hælend sona þone
wæterseocan gehælde on heora gesihþum, and axode hi syþþan, swylce
mid bigspelle, Hwæt la, nelle ge, gif hwylceowres assa fylþ, oððe oxa,
on pyt, ardlice hine up ateon on þam halgan ræstendæge?
 274. And hi þa ne mihton nan þing him geandwyrdan, for þan
þe hi wæron oferswyþde.
 276. Se gehæleda mann gemette þone Hælend syþþan on
þam temple, and he him sæde þas word: Nu þu eart gehæled, geheald
þe wið synna, þæt þe sum þing ne gelimpe on þinum life wyrse.
 280. Mid þam he geswutelode þæt he for synnum wæs
gebrocod, ac swaþeah ne beoð ealle untrume for synnum geswencte, þeah
þe hi sume beon.
 283. Sume beoþ geuntrumode þæt hi þe eadmodran beon, sume
for fandunge, sume for Godes wundrum, for þan þe Godes domas swiðe digle
sint, and æfre rihtwise on eallum his dædum.
 287. Se gehæleda man þa, syþþan he þone Hælend
gespræc, cydde þam Iudeiscum þæt Crist hine gehælde, and hine
mærsode, his mihte herigende.
 290. Þam sy wuldor on ecnysse mid his ælmihtigan Fæder and
þam Halgan Gaste on anre Godcundnysse, AMEN.

END_TEXT
START_TEXT

ÆHom 3
B1.4.3.
Feria VI in secunda ebdomada Quadragesimae: Pope 1967-8, I, 248-56.



 1. Ure Drihten sæde oft swiðe digle bigspell; þa on sumne
sæl sæde he þis bigspel his leorningcnihtum and þam geleafleasum
Iudeiscum: Sum hiredes ealdor wæs, þe het settan wineard, and hine
behegode, and het delfan þærinne ane winwringan, and worhte anne stypel,
and betæhte þone wineard his tilium syððan, and ferde on
ælþeodignysse to fyrlenum lande.
 9. Eft þa ða þæs wineardes wæstmas genealæhton, þa
sende he his þeowan to ðam foresædum tilium, þæt hi underfengon
þæs wineardes wæstmas.
 12. Þa gelæhton þa tilian heora hlafordes þeowan, and
sumne beswungon, sumne eac ofslogon, sumne oftorfedon soðlice mid stanum.
 15. Eft se hlaford syððan sende oðre þeowan, micele ma him
to, and þa manfullan tilian dydon sona embe hi swa swa embe þa oðre.
 18. He sende þa æt nextan his sunu to, and cwæð, Hi
wyllað forwandian witodlice minne sunu.
 20. Þa tilian þa gesawon þone sunu, and cwædon, þes ys
se yrfenuma; uton hine ofslean, and his yrfweardnyss ure byð syððan.
 23. Hi gelæhton þone sunu þa and gelæddon of þam
winearde and hine ofslogon.
 24. Hwæt secgce ge, hu deð þæs wineardes hlaford embe
þa wælhreowan tilian, þonne he cymð him to?
 26. Þa cwædon þa Iudeiscan, þa yfelan tilian he yfele
fordeð, and betæcð his wineard oðrum tilium syððan, þe him
wæstmas agyfað on gewissum timan.
 30. Se Hælend him sæde þa be þam hyrnstane þus: Ne
rædde ge on bocum be þam hyrnstane, þone þa weallwyrhtan aworpen
hæfdon, þæt se is geworht on ðæs wealles hyrnan?
 34. Þys ys þurh God gedon, and hyt ys wundorlic on eowrum
gesihþum, and ic secge eow forþi þæt Godes rice byð eow ætbroden,
and byð þære þeode geseald þe him syllað wæstmas, and se ðe
on þone stan fylþ, he byð tobrocen, and se ðe se stan offylþ, se
byð tocwysed.
 40. Hwæt þa bisceopealdras, þa þa hi þis bigspel
gehyrdon, and þa sunderhalgan sona oncneowon þæt he hit sæde be him,
and sohton him betwynan on heora sundorrununge hu hi hyne beræddon, ac hi
ondredon þa mænigu þe him mid wæs þa, for ðam ðe þæt folc
hæfde hine for witegan.
 46. We habbað anfealdlice gesæd eow nu þis godspell, and we
willað geopnian eow þæt andgyt nu, for ðam þe ge ne cunnon ealle
tocnawan þa digelnysse, buton man eow secge þæra snotera lareowa
trahtnunge be þam, swa swa hit on bocum stent.
 51. Se hiredes ealdor witudlice þe hæfde þone wineard is se
heofonlica God, þe hæfde gelogod þa Iudeiscan þeode on þam selestan
earde þysre worulde middan, and sette him æ, þæt hi hine ænne
æfre wurþian sceoldon mid halgum biggencgum, swa swa þa fif bec
tæhton þe Moyses him awrat, se mæra heretoga, þe fram Egipta lande
hi lædde to ðam earde, and hi ana þa hæfdon andgyt embe God, and
ealle oðre þeoda þeowdon deofolgyldum.
 61. Þa het God hi oft þurh his halgan witegan wineardes naman,
for þam ðe hi wyrcan sceoldon gode wæstmas Gode, swa swa god wineard.
 64. Be þam winearde cwæð se witega Isaias: Ic abad þæt
min wineard bære me wæstmas, and he þa forðbrohte abroðene berian;
nu æteowe ic eow hwæt ic þam winearde do: Ic tobrece his hege, and him
fram abrede, and hyne man toberð and tobryt hys wæstmas; ic towurpe his
weal and he byð fortreden; ic hine aweste, and he ne byð gescreadod
oððe bedolfen, ac him deriað bremelas þe him on weaxað, and wilde
þornas, and ic eac beode þam uplicum wolcnum þæt hi nænne renscur
him on ne rinon.
 76. Godes wineard soðlice is Israhela hiwræden, and ic abad
heora þæt hi worhton dom, and efne hi worhton unrihtwisnysse.
 79. Rihtwisnysse ic abad, and hi worhton hream: þis sæde se
witega be þam ungesæligum Iudeum.
 81. Þone wineard he behegode, þæt is Israhela folc, mid
mærlicum burgum, and mid engla hyrdrædena.
 83. Se stypel þe he getimbrode, þæt wæs þæt
stænene tempel þe se snotera Salomon gesette on Hierusalem mid wundorlicum
cræfte, to wurðmynte Gode, and seo winwringe getacnode þæt weofud
þær wiðinnan, on þam man offrode Gode on ða ealdan wisan
mænigfealde lac mid geleafan symle.
 89. God betæhte þone wineard þam wisum bocerum and þam
Sunderhalgum þe heoldon his æ, þæt hi him wæstmas ageafon godra
weorca, and he ferde syððan on fyrlenne wræcsið.
 93. Manega þær geþugon of ðam mancynne Gode, þeah þe
hi sume ungesælige wæron, and Crist forsawon, and eac besyrwdon.
 96. He cidde eac him, and on sumne sæl cwæð, Wa eow bocerum
and eow Sunderhalgum, ge hiweras þe heofonan rice ætforan mannum
belucað, and ge sylfe in ne farað, ne þam ne geðafiað þe in faran
woldon.
 101. Ge teoðiað eowre wyrta, and witudlice forlætað þa
maran beboda þe eow bebyt seo æ, rihtne dom and geleafan, and
mildheortnysse weorc.
 104. Þas þing gedafenode soðlice to donne, and eac þa
oðre na to forlætene.
 106. Lytle ær we sædon þæt se hlaford ferde on fyrlene
wræcsið syððan he þone wineard betæhte.
 108. Ne færð God swaðeah feorr ahwyder aweg, se ðe on
ælcere stowe hys andweardnysse cyð; ac he let þone wineard on heora
gewealde, and let hi habban cyre agenes willan, and hi na ne nydde on naðre
healfe, for ðam ðe ælc man hæfð agenne cyre hwæt he lufige on
his lifes timan.
 115. Se hiredes ealdor sende, swa swa we sædon ær, his men to
ðam winearde, wolde hys wæstmas habban, for ðam ðe se heofonlica God
him sende gelome to heahfæderas and witegan, wolde hi gerihtlæcan, ac
þa Iudei ofslogon sume of þam witegum, and sume beswungon, swa swa us
segð þis godspell, and sume hi stændon mid stiðre reðnysse.
 122. He sende eft ma þeowan to ðam manfullan tilian, and hi swa
him þenedon swa swa þam oðrum.
 124. He sende þa æt nextan hys agenne sunu to, for ðam ðe
se ælmihtiga God swa mildheort wæs us þæt he his agenne Sunu asende
of heofonum mancyn to alysenne, and þa manfullan Iudei swa dyrstige wæron
þæt hi dorston hine acwellan, and Crist swa alysde þa ðe gelyfað on
hyne, and he ne wiðerode na ongean, ac wæs gehyrsum hys Fæder, for
ðære micclan lufe þe he to mancynne hæfð, þæt he sylfwilles
sealde hys lif for us.
 133. He cwæð to ðam Iudeiscum, Hwæt deð þæs
hiredes ealdor be þæs wineardes tilium?
 134. And hi ne wendon þa gyt þæt hi hyt sylfe wæron, and
sædon him to andsware, þa yfelan tilian he yfele fordeð, and betæcð
his wineard oðrum tilium syððan, þe him wæstmas agyfað on gewissum
timan.
 139. Rihtlice hi demdon heora agenne dom.
 140. Soðlice gyf hi wiston þæt hi hyt sylfe wæron, noldon
hi andwyrdan swa amberlice be þam.
 142. Witodlice se hyrnstan þe se Hælend foresæde, þe hylt
þa twegen weallas, ys se Hælend sylf, þe gefegde togædere of twam
folcum hys cyrcan, manega of Iudeiscum and ma of hæðenum folce, to anre
gelaþunge on soðum geleafan.
 147. Manega ætspurnað mid mislicum synnum æt þam
hyrnstane, ac hi habbað forgyfennysse, þa ðe mid dædbote heora Drihten
gladiað.
 150. Oþer is þæt man fealle uppon þone stan, and oðer is
þæt se stan uppon hyne fealle.
 152. Se fylþ uppon þone stan, se ðe syngað on Crist, and se
ðe Criste wiðsæcð, se stan fylþ uppon hyne, and hine ealne tocwyst
on þam ecum witum.
 155. He cwæð þa æt nextan, swa swa we cwædon ær,
þæt Godes rice byð eow ætbroden, and byð þære þeode geseald
þe him syllað wæstmas.
 158. Him is soðlice ætbroden seo boclice lar, and eall seo
deopnyss þe be Drihtne sprycð, and is geopenad eallum Cristenum þe hine
wurðiað mid weorcum and geleafan.
 162. Hwæt þa bisceopealdras, þa ða hi þis bigspel
gehyrdon, and þa Sundorhalgan sona oncneowon þæt he hit sæde be him,
and sohton him betwynan on heora sundorrununge hu hi hyne beræddon, ac hi
ondredon þa mænigu þe him mid wæs þa, for ðam ðe þæt folc
hæfde hine for witegan.
 168. Þeah þe hi heardheorte wæron and hetole on mode, and
noldon/ gelyfan on þone lifigendan Crist, þeah hi oncneowon þæt he
cwæð be him þa larlican bigspel, and gebulgon hi sona, and woldon hine
besyrwan, gyf hi wiston hu for þære mæniu þe him mid ferdon, and his
lare gehyrdon, and his wundra gesawon, and hyne wurðedon swa swa mærne
witegan.
 176. Ure geleafa is mara þonne þære mænigu wære, for
ðam ðe we gelyfað on ðæs lifigendan Godes Sunu, þæt he wæs
æfre God mid his þam ecan Fæder, and þam Halgan Gaste, on heofona
rice wunigende, and wæs man geworden þa ða he sylf wolde for ure
alysednysse, þæs we him æfre þanciað.
 182. Uton smeagan nu georne þæt we sume wæstmas godra
weorca Gode agyfan, and mid urum geleafan hine æfre wurþian, þæt we
mid þam Hælende habban þæt ece lif, swa swa he behet þam ðe hyne
lufiað; þam si wuldor and lof on ecere worulde, amen.

END_TEXT
START_TEXT

ÆHom 4
B1.4.4.
Dominica III in Quadragesima: Pope 1967-8, I, 264-80.



 1. On þæræ mæran tide þe se mildheorta Hælend
wunode mid mannum on soðre menniscnysse, wundra wyrcende, þa wearð him
gebroht to sum witseoc man, wundorlice gedreht; him wæs soðlice benæmed
his gesihð and spræc, and he swa dumb and ablend deoflice wedde.
 7. Hwæt þa se mildheorta Crist þurh his godcundan mihte
þone mann gehælde, and ðone hetelan deofol him fram adræfde þe hine
drehte oð ðæt, and he þa, gewittig, wel spræc and gehyrde, and eall
seo meniu micclum þæs wundrode.
 12. Þa sædon þa Iudeiscan þæt ure Drihten sceolde þa
wundra wyrcan on þæs deofles mihte þe men hataþ Beelzebub, ac hi lugon
forðearle.
 15. Sume hi woldon eac þæt he sum syllic tacen of heofonum
æteowde, ac he cwæþ him to, þa ða he geseah heora syrwiendan
geþohtas: ælc cynerice þe bið on him sylfum todæled bið soðlice
toworpen, and ne wunaþ na on sibbe, and hiwræden fealð ofer
hiwrædene.
 21. Gif se sceocca soðlice is on him sylfum todæled, hu mæg
þonne standan his rice staþolfæst?
 23. Ge secgaþ þæt ic adræfde deofla of mannum þurh
ðæs deofles mihte þe menn hataþ Beelzebub, and gif ic on his naman
adræfe deofla of mannum, on hwæs naman adræfaþ eowre suna þonne?
 27. Þis sæde se Hælend be his apostolum, þe wæron
heora suna and heora siblingas, and hi deofla adræfdon on heora Drihtnes
naman, and fela wundra worhton on ðæs folces gesihðe.
 31. Ða cwæþ se Hælend to þam heardheortum folce:
Witodlice gif ic aflyge on Godes fingre deofla, Godes rice becymð soðlice
on eow.
 34. Ðonne se stranga healt his inburh fæste, þonne beoð on
sibbe þa ðing þe he sylf hæfð.
 36. Ac gif sum strengra cymð and hine oferswið, ealle his
wæpna he gewinð þonne on þam ðe he truwode, and todælð his
herereaf.
 39. Se þe nys mid me, he bið ongean me, and se þe mid me ne
gaderaþ, he towyrpð soðlice.
 41. Þonne se unclæna gast gæþ ut of ðam men, þonne
færð he worigende on unwæterigum stowum secende him reste, ac he
soðlice ne fint.
 44. Þonne cweþ se fula gast þæt he faran wylle into his
huse, of þam ðe he ut ferde, and cymþ ðonne to, and afint hit
gedæft.
 47. He genimð him þonne to seofan oðre gastas wyrsan þonne
he sylf sy, and hi wuniaþ mid þam men, and bið þæs mannes wise wyrse
þonne hit ær wære.
 50. Mid þam ðe he þis clypode, þa cwæþ him sum wif to
of þære menigo mid micelre stemne: Eadig is se innoð þe ðe to mannum
gebær, and gesælige syndon þa breost þe þu gesuce.
 54. Hire andwyrde se Hælend: Gyt synd eadigran þa ðe Godes
word gehyrað and hit gehealdaþ.
 56. We gegaderiað þæt andgyt to þisum godspelle be þam
twam godspellerum, Lucam and Matheum, and we wyllað sceortlice secgan eow
þæt andgit.
 59. Ure Drihten gehælde þa þurh his heofonlican mihte þone
earmann wodan fram his wodnysse, and fram his dumbnysse þæs deoflican
bendas, and fram þæræ blindnysse þe hine ablende se deofol, and eall
seo meniu micclum þæs wundrode.
 64. Dæghwamlice he wyrcþ ðas ylcan wundra gyt, æfter
gastlicum andgite, on Godes gelaþunge, on soðre gecyrrednysse synfulra
manna.
 67. Þonne se ungeleaffulla þe læg on his synnum gebihþ to
his Drihtne mid soþre dædbote, and ðone deofol forlæt þe hine
forlædde on ær, þonne bið he geclænsod fram þam unclænan
gaste, and hæfð þæs geleafan leoht, and herað his Drihten.
 72. Þa sædon þa Iudeiscan þæt ure Drihten sceolde þa
wundra wyrcan on þæs deofles naman þe men hatað Beelzebub, ac hi lufon
forðearle.
 75. Hwilon ær we sædon be þisum sceandlican deofle.
 76. Ða hæþenan leoda gelyfdon on hine and heton hine Beel,
sume Baal, and se ylca hæfde yfelne tonaman, þæt is Zebub, for
ðære sceandlican offrunge.
 80. Ða hæþenan him offrodon swa swa healicum gode sceap and
hryðeru, and ofslogon þa; þa gewunedon þær fleogan to þære
fulan offrunge, and his bigengas þa hine heton Beelzebub, þæt is
fleogena Bel, oððe se ðe fleogan hæfð, for þan ðe zebub is
gesæd fleoge.
 86. Nu sædon ða Iudeiscan, urum Drihtne to teonan, þæt he
sceolde adræfan deofla of mannum on ðises godes naman, þe is gramlic
deofol, and næfð nane mihte menn to gehælenne.
 90. Sume hi woldon eac þæt he sum syllic tacen of heofonum
æteowde, ac hi his fandodon swa.
 92. Þa Iudeiscan gesawon swutele tacna on þam wodan men þe
ðær wæs gehæled, and swaþeah woldon wundra geseon ufon of
heofonum, mid ungeleaffulnysse fandiende Cristes, ac he cwæþ him to, þa
ða he geseah heora syrwigendan geþohtas: ælc cynerice þe bið on him
sylfum todæled bið soðlice toworpen, and ne wunað na on sibbe, and
hiwræden fealð ofer hiwrædene.
 101. Gif se woruldlica cyning winð wið his leoda, and þa
leoda wiðeriað wið heora cynehlaford, þonne cymð heora sacu him to
aworpennysse, and þæt cynerice bið raðe swa toworpen, and gif þæs
hiredes hlaford hatað his cnihtas and him onwinnende bið, hi wurþaþ
sona totwæmede.
 107. Ða cwæþ se Hælend him to be þam hetelan deofle
þus: Gif se sceocca soðlice is on him sylfum todæled, hu mæg þonne
standan his rice staðolfæst?
 110. Nele nan deofol adræfan oðerne, ac hi ealle syrwiað mid
heora searucræftum mid anrædum mode hu hi men beswicon to hellicum
suslum, þær ðær hi sylfe wuniað, and heora rice is on þam reþum
witum æfter Domesdæge a butan ende.
 116. Ge secgaþ þæt ic adræfe deofla of mannum þurh
ðæs deofles mihte þe menn hatað Beelzebub, and gif ic on his naman
adræfe deofla of mannum, on hwæs naman adræfað eowre suna þonne?
 120. Þis sæde se Hælend be his apostolum, ðe wæron
heora suna and heora siblingas, and hi deofla adræfdon on heora Drihtnes
naman, and fela wundra wrohton on þæs folces gesihðe.
 124. <foreign>Ideo ipsi iudices uestri erunt</foreign>: Forþam ða ylcan beoð
eft eowre deman.
 126. Þa halgan apostolas þe þam Hælende folgodon on
soðre lare sceolon eft beon ealles manncynnes deman on þam micclan dæge,
ge þæra Iudeiscra ge oðra leoda, þeah ðe hi comon of þam yfelan
cynne þe Criste wiðsoc and eac swilce ofsloh.
 132. Ða cwæþ se Hælend to þam heardheortum folce:
Witodlice gif ic aflige on Godes fingre deofla, Godes rice becymð soðlice
on eow.
 135. Godes finger soðlice getacnode þone Halgan Gast, swa swa
Matheus awrat, þisum wordum cweþende: <foreign>Si in spiritu Dei eicio demones</foreign>:
Gif ic on Godes Gaste deofla adræfe.
 139. Þes finger oferswiðde soðlice þa drymen on Egipta
lande ætforan Farao, þa ða hi wunnon wið Moysen and God, woldon wyrcan
gnættas, ac God him forwyrnde; and hi ða oferswiðde sædon openlice:
<foreign>digitus Dei est hoc</foreign>: ðis is Godes finger.
 145. Mid þisum fingre wæron eac swilce awritene Moyses tabulan
on þam munte Syna; on ðam tabolum wæron tyn word awritene, þæt is
seo ealde æ, eallum mannum to steore, ge þam ealdan folce ge us þe nu
syndon.
 150. Godes hand soðlice is ure Hælend Crist, þurh ðone he
gesceop ealle gesceafta, and Godes finger is witodlice se Halga Gast, þurh
ðone adræfde ure Drihten ða deofla, and þurh ðone syndon
geliffæste ealle lybbende gesceaftu, and ðurh ðone se halga Fæder his
halgum todælð menigfealde gyfa and micele mihta, and þurh þone
witegodon ealle witegan be Criste.
 158. Nis us nan lim swa gewylde to gehwilcum weorce swa us syndon
ure fingras, and forði is gehaten se Halga Gast Godes finger for þam
menigfealdum gifum þe God gifð his halgum þurh ðone Halgan Gast, be
þam þe him gewyrð.
 163. Ne sceal nan mann wenan, ne on his mode wealcan, þæt ure
Hælend sy on his heofonlican mihte læsse þonne his Fæder for ðan
ðe he is gehaten Godes hand on bocum; ac he is God ælmihtig, and se Halga
Gast is on ðam heofonlican þrymme æfre ælmihtig God on anre
Godcundnysse mid þam halgan Fæder and þam Hælende Criste, hi ðry an
ælmihtig God æfre rixiende, and heora rice ne bið næfre todæled
ne næfre toworpen, ac wunað a on ecnysse.
 173. <foreign>Profecto peruenit in uos regnum Dei</foreign>: Witodlice Godes rice
becymð on eow.
 175. Crist sylf is Godes rice, swa swa he cwæþ on oðre
stowe: <foreign>Regnum Dei intra uos est</foreign>: þæt is on Englisc, Godes rice is
betweox eow.
 178. Godes rice is eac Godes gelaþung, þæt is eall Cristen
folc þe on Crist gelyfð, and he hi gebringð eac to ðam heofonlican
rice, ge of Iudeiscum cynne þe on Crist gelyfdon, ge of oðrum leodscipum
þe his geleafan healdað.
 183. Þonne se stranga healt his inburh fæste, þonne beoð
on sibbe þa ðing þe he sylf hæfð.
 185. Ac gif sum strengra cymð and hine oferswið, ealle his
wæpna he gewinð þonne on ðam ðe he truwode, and todælð his
herereaf.
 188. Deofol is se stranga þe ure Drihten embe spræc, ðe
hæfde eall manncynn on his andwealde þa ðurh Adames forgægednysse, ac
Godes Sunu com, strengra þonne he, and hine gewylde, and his wepna him
ætbræd and tobræc his searocræftas, and his herereaf todælde
þe he mid his deaðe alysde þa ða he Adam and Efan and heora ofspring
genam, swiðe micelne dæl, of þam manfullum deofle, and gelædde hi of
helle up to heofonan rice.
 197. <foreign>Qui non est mecum aduersum me est:</foreign> Se ðe nys mid me, he
bið ongean me, and se þe mid me ne gaderaþ, he towyrpð soðlice.
 200. Ures Drihtnes dæda and þæs deofles ne magon nateshwon
geþwærian ne beon gelice, for þan ðe se Hælend wyle us gehealdan
æfre, and se deofol wile us fordon gif he mæg.
 204. Crist tihð to mihtum symle and deofol to mandædum, ac we
sceolon gehyrsumian urum Hælende symle, þe is ure hyrde, na þam hetelan
wulfe, þe þæs anes cepð, hu he us tostencge mid mislicum leahtrum fram
ðam mildan Hælende.
 209. Eac þa manfullan menn þe mistihtaþ oðre to deofollicum
weorcum wiðeriað ongean Crist, and mid him ne gaderiað, ac swiðor
towurpaþ.
 212. Ðonne se unclæna gast gæþ ut of þam men, þonne
færð he worigende on unwæterigum stowum, secende him reste, ac he
soðlice ne fint on þam clænheortum him gecweme wununge.
 216. He forlæt þa clænan mod þe Criste þeowiað, þa
ðe þurh syfernysse syndon unwæterige, and him reste secð on þam
receleasum, þe on oferflowednysse and fulnysse lybbað, swa swa ure Drihten
be þam deofle gecwæþ: <foreign>Sub umbra, inquit, dormit in secreto calami, et
locis humentibus</foreign>; ðæt is on urum gereorde, he gerest hine on sceadewe,
and on þæs reodes digolnysse, and on fuhtum stowum.
 224. Ðæs deofles rest bið on deorcum sceadewum for ðan
ðe he slæpþ on ðam sweartum ingehydum þe ðæs geleafan leoht on
heora life nabbað; and ða ðe þurh hiwunge beoð swa hole swa reod,
wiðutan scinende and wiðinnan æmtige, and þa ðe fuhtiende beoð on
fulre galnysse, on swilcum he macað symle his wununge.
 231. Se deofol bið adræfed þurh ures Drihtnes mihte of þam
hæþenan men þonne hine man fullað; þonne secð he gehwær him
sylfum wununge, ac he ne fint on þam clænum him gecweme wununge.
 235. Ðonne cweþ se fula gast þæt he faran wylle into his
huse of þam þe he ut ferde, into þam Cristenan men gif he his Cristendom
ne healt mid godum bigengum, swa swa he Gode behet: þæt he deofle
wiðsoce and his weorcum and getotum.
 240. He cymþ þonne to and afint hit aswapen, and eac swilce
æmtig and eall him gedæft.
 242. Se man bið geclænsod fram his unclænum synnum þurh
þæt halige fulluht on þæs Hælendes naman; ac gif he æmtig bið
æfter his fulluhte fram eallum godum weorcum, and ðurh hiwunge
gefrætewod þam fulan deofle, þonne genimð he him to seofan oðre
gastas wyrsan þonne he sylf sy, and hi wuniað mid þam men, and bið
ðæs mannes wise wyrse þonne hit ær wære.
 249. Ða seofon gastas syndon þa seofan heafodleahtras,
gyfernyss and forlir, gytsung and yrre, asolcennyss and unrotnyss, idelgylp,
and eahteoðe is modignyss.
 252. Gif ðas heafodleahtras habbað stede on þam menn, þonne
næfþ Godes gast nane wununge on him, ac he bið eall deofles gif he
geendaþ on ðam, and him wære selre þæt he soðlice ne cuðe
þære soðfæstnysse weg, þonne he sceolde abugan fram þære
soðfæstnysse to ðam sweartan deofle eft.
 258. Se Hælend cwæþ to þam heardheortum Iudeiscum: <foreign>Sic
erit et generationi huic pessime</foreign>: þus gewyrð witodlice þissere wyrstan
mægðe.
 261. Ða þa þæt Iudeisce folc underfeng Godes æ, þa
ferde se fula gast fram þam folce aweg; ac he cyrde eft to him mid þam
seofon heafodleahtrum þa ða hi Criste wiðsocon and to cwale gedydon, and
Godes æ swa awurpon þe witegode embe Crist, and heora wise wearð ða
wyrse þonne æror, for þan ðe hi wiðsocon þam soðfæstan
Hælende, mancynnes Alysend, and mislice hine tældon.
 269. Mid þan ðe he þis clypode, þa cwæþ him sum wif to
of þære menio mid micelre stemne: Eadig is se innoð þe ðe to mannum
gebær, and gesælige syndon þa breost þe ðu gesuce.
 273. Þurh ðises wifes stemne wurdon þa gescynde þa arleasan
Iudeiscan, Drihtnes wiðersacan, and heora geleafleast þurh hire geleafan.
 276. Eac þæra gedwolmanna þe dwelodon embe Crist, and
sædon þæt he nære on soðre menniscnysse, ealle heo oferswiðde
mid soðum geleafan, for ðan ðe se innoð wæs eadig soðlice þe
Godes Sunu abær, and ða breost þe he seac on his cildhade wæron
gesælige, swa swa heo sæde.
 282. Ðis wif getacnode untwylice mid wordum and mid anrædum
geleafan ealle Godes gelaþunge, þæt is eal Cristen folc þe on Crist nu
gelyfð, and ægþer ge mid mode ge mid muþe hine herað, on soðum
geleafan þone soðfæstan Hælend.
 287. Hire andwyrde se Hælend: Gyt syndon eadigran þa ðe
Godes word gehyrað and hit gehealdaþ.
 289. Eadig is Maria þæt arwyrðe mæden, þæt heo Godes
Sunu abær bliðe to mannum; ac heo is swaþeah git swyþor eadig, for
ðan ðe heo Godes word lufað and healt.
 293. Eac syndon eadige þa ealle þe gehyrað þæt halige
Godes word and hit healdað mid lufe.
 295. Uton herian urne Drihten, and þæt halige Godes word eac
swilce lufian and mid geleafan gehealdan.
 297. Ðæs us geunne se ælmihtiga Wealdend, se ðe a rixað
on ecnysse; amen.

END_TEXT
START_TEXT

ÆHom 5
B1.4.5.
Feria VI in tertia ebdomada Quadragesimae: Pope 1967-8, I, 288-300.



 1. Se godspellere Iohannes sæde on þysum godspelle þæt
Crist ure Hælend, þa þa he her on life wæs, come on sumne sæl to
Samarian byrig, to ðæs heahfæderes wurþige þe wæs gehaten Iacob;
þone wurþig he forgeaf Iosepe his suna, and þær wæs se wæterpytt
þe ðær worhte Iacob.
 7. Se Hælend þa sæt þær, of ðam siðfæte werig,
wið ðone wæterpytt, and hit wæs þa middæg, and his discipuli
eodon into ðære byrig, þæt hi him mete bohton, and he abad þær
þa hwile.
 11. Þa com þær betwux þam of Samarian byrig an wif to
ðam wæterscipe, wolde wæter feccan, and se Hælend hyre cwæð to,
Syle me drincan.
 14. Þæt wif him cwæð to andsware, Hwi wilt þu me
þæs biddan, þonne þu eart Iudeisc, and ic Samaritanisc wif?
 16. Nellað þa Iudeiscan mid nanum Samaritaniscum etan oððe
drincan.
 17. Hyre andwyrde se Hælend, Gyf þu cuþest Godes gyfe, and
wistest hwa þe cwæð to, Syle me drincan, wen ys þæt þu bæde
hine and he wolde þe syllan of þam liflican wætere.
 21. Þæt wif him cwæð þa to, þes wæterpyt ys deop,
and þu hlædfæt næfst; hwanon hæfst þu liflic wæter?
 23. Eart þu la furðor þonne ure fæder Iacob, þe us
þysne pyt forgeaf?
 24. And he sylf þærof dranc, and hys bearn and nytenu.
 25. Hyre andwyrde se Hælend, ælcum þæra þyrst eft þe
of þysum wætere drincð, and þam ne þyrst on ecnysse þe of þam
wætere drincð þe ic him sylle, ac hit soðlice wyrð wylspring on him
ræsendes/ wæteres to ðam ecan life.
 30. Him andwyrde þæt wif, Hlaford, syle me of þysum
liflican wætere, þæt me heonon forð ne þyrste, ne ic her ne þurfe
hladan.
 33. Þa cwæð se Hælend hyre to, Gang clypa þinne wer,
and cum hider þonne.
 34. Heo cwæð him to andsware, Næbbe ic nanne wer.
 35. Þa cwæð se Hælend, Wel þu cwæde, wif, næbbe
ic nanne wer; fif weras þu hæfdest, and þone þe þu nu hæfst, nis
se/ þin wer; þæt þu sædest soðlice.
 39. Þæt wif him cwæð þa to, Hlaford, ic geseo
þæt þu witega eart; and ure fæderas woldon on þysum munte hi
gebiddan, and ge secgað þæt on Hierusalem si seo stow þær þær
gedafenað to gebiddenne.
 44. Þa cwæð se Hælend hyre to, Wif, gelif þu me
þæt se tima cymð þonne ge eow ne gebiddað ne on þysum munte ne on
Hierusalem to ðam heofonlican Fæder: for ðam þe ge gebiddað
þæt ge nyton; we us gebiddað þæt we witon, for ðam þe se
hæl is of Iudeiscum folce; ac se tima cymð, and nu is soðlice, þonne
þa soðan biddendras gebiddað hi to ðam Fæder on gaste and on
soðfæstnysse, and God Fæder secð swilce biddendras þe him to
gebiddað.
 54. God soðlice is gast, and þam ðe him to gebiddað
gedafenað to gebiddanne on gaste and on soðfæstnysse.
 56. Þæt wif him cwæð þa to, Ic wat þæt us cymð
se ðe is gehaten Mæssias, þæt is Hælend Crist, and þonne he
cymð he cyð us ealle þing.
 59. Hyre andwyrde se Hælend, Ic hit eom þe þe to sprece.
 60. Mid þam þa comon Cristes leorningcnihtas, and hi wundrodon
þæt he to wifmenn spræc; heora nan swaþeah nolde befrinan hwæt
heo þær wolde, oððe hwæt he hire to spræce.
 64. Þæt wif þa forlet hyre wæterfæt þær, and eode
into ðære byrig, and to ðam burhwarum cwæð, Cumað and geseoð
soðlice þone man þe me ealle þa þing sæde þe ic æfre
gefremode; cweþe ge, la leof, hwæðer he sylf Crist sy.
 69. And seo burhwaru þa eode ut ardlice to him.
 70. Þa bædon his leorningcnihtas hine betwux þam,
cweþende, Ett, leof lareow.
 71. And he him andwyrde þus: Ic hæbbe mete to etenne þone
þe ge nyton.
 73. Hys discipuli þa sædon digellice him betwynan, Hwæðer
ænig man him brohte mete hider?
 75. Se Hælend him cwæð þa to, Min mete is soðlice
þæt ic þæs willan wyrce þe me hider asende þæt ic hys weorc
gefylle.
 77. La hu ne secge ge þæt feower monðas synt gyt ær
þam þe gerip cume?
 79. Efne ic secge eow, sceawiað þas eardas, for ðam þe hi
synd gearwe to geripe nu, and se þe ripð þæt gerip, se underfehþ
mede, and he gaderað wæstm into ðam ecan life, þæt hi samod
blission, se ðe sæwþ and se ðe ripð.
 84. On þam is soð word gecwæden, þæt oðer is se ðe
sæwð and oðer se ðe ripð.
 85. Ic sende eow to rippanne þæt þæt ge ne beswuncon;
oðre hit beswuncon, and ge ferdon in to heora geswincum.
 88. Of þære burhware þa Samarian byrig manega menn gelyfdon
on þone lifigendan Hælend for ðæs wifes gecyðnysse þe heo cydde
be him, þæt he hyre sæde swa hwæt swa heo gefremode.
 92. Þa þa seo burhwaru him com to, þa bædon hi hine georne
þæt he þær wunode, and he wunode þær twegen dagas, and micele ma
gelyfdon for hys mæran lare, and to ðam wife cwædon, þæt we for
þinre spræce ne gelyfað; we sylfe gehyrdon and soðlice witon þæt
þes is soðlice Hælend middaneardes.
 98. Langsum trahtnung belimpð to ðysum godspelle, and ge ne
magon undergytan ealle þa deopnysse buton man hit eow secge sceortum andgyte,
þe læs þe seo deopnys eow drecce to swiðe.
 102. Se hælend wæs werig, þeah þe hit wundorlic si.
 103. His heofonlica Fæder þurh hine gesceop ealle gesceafta
buton geswince; ne swanc se Fæder ne se Sunu naðor on þam micclan
weorce, ac Crist wæs werig swaþeah on þære menniscnysse, æfter
mannes gecynde, and his untrumnys is ure trumnys, his trumnys us gesceop,
and his untrumnyss us alysde.
 110. On þære sixtan tide he sæt werig æt þam pytte,
and on ðære syxtan ylde þysre worulde he com to middanearde mancynn to
alysenne.
 113. Þær com of Samarian byrig, swa swa we sædon eow ær,
þæt wif to þam Hælende, and heo hæfde getacnunge, for ðam þe
heo ælþeodig wæs fram Iudeiscum cynne, ealre þære Gelaþunge þe
on Criste nu gelyfð, of eallum leodscipum þe to geleafan bugon.
 118. Se Hælend bæd drincan, swa swa ge gehyrdon ær, æt
þam Samaritaniscan wife, for ðan ðe he gewilnode hire geleafan, þæt
heo gelyfde on hine, and þæt gedwyld forlete þæs deoflican bigengas
þæra hæþenra goda þæt hi oð ðæt wurðedon.
 123. Þa wundrode þæt wif þæt he wolde drincan of hyre
fæte, for ðam ðe þa Iudeiscan noldon næfre brucan nanes þinges
mid þam hæþenum, ne of heora fatum furðon næfre drincan, and hi
rihtlice swa dydon, for þam soðan biggenge þæs ælmihtigan Godes
þe hi on gelyfdon, þæt hi ne wurdon befylede þurh þa fulan
hæþenan.
 130. Crist cwæð to þam wife, gyf þu cuþest Godes gyfe;
Godes gyfu is se Halga Gast; soðlice þone Gast forgyfð God hys gecorenum,
swa þæt he him on wunað and gewissað hi symble to Godes willan and to
godum weorcum, and þæt ys þæt wæter þe he þam wife behet.
 136. And he cwæð be þam wætere þe wæs on þam
pytte, Ælcum þæra þyrst eft þe of þysum wætere drincð, and
þam ne þyrst on ecnysse þe of þam wætere drincð þe ic him sylle,
ac hit soðlice wyrð wylspring on him ræsendes wæteres to ðam ecan
life; and þæt is soðlice swa swa ure Hælend cwæð ær his
þrowunge: Ælcum þe þyrste cume to and drince.
 144. Se ðe gelyfð on me, swa swa gewritu secgað, of his
innoðe flowað liflices wæteres flod; þis sæde se Hælend be þam
Halgan Gaste, þe þa underfengon þe on hine gelyfdon.
 148. He is se liflica wylspring, and þam ðe he on wunað ne
þyrst on ecnysse, ac þæt ece lif him bið forgyfen on heofonan rice.
 151. Þæt wif nyste þa gyt hwilc wæter he mænde, and
cwæð, Hlafurd, syle me drincan of þysum liflican wætere, þæt me
heonon forð ne þyrste, ne ic her ne þurfe hladan.
 154. Heo wolde þa iu beon buton geswince, ac heo ne gehyrde þa
gyt hwæt se Hælend cwæð on sumre oðre stowe to his apostolum:
Cumað to me, ealle þe geswincað and gehefegode synd, and ic eow
gereordige.
 159. Ge ne magon understandan þa micclan deopnysse ealles þyses
godspelles, swa swa we ær sædon, and we forþi gescyrtað be sumum
dæle þysne traht.
 162. He cwæð to ðam wife, Wif, gelyf þu me þæt se
tima cymð þonne ge eow ne gebiddað ne on þysum munte ne on Hierusalem
to _am heofonlðam heofonlican Fæder: for ðam ðe ge gebiddað þæt
ge nyton; we us gebiddað þæt we witon, for ðam þe se hæl is of
Iudeiscum folce.
 168. Ac se tima cymð, and nu is soðlice, þonne þa soðan
biddendras gebiddað hi to ðam Fæder on gaste and on soðfæstnysse,
and God Fæder secð swilce biddendras þe him to gebiddað.
 172. God soðlice is gast, and þam ðe him to gebiddað
gedafenað to gebiddenne on gaste and on soðfæstnysse.
 174. Nu ne þurfe we astigan to sticolum muntum mid earfoðnysse,
us to gebiddanne, swilce God si gehendor on þam hean munte þonne on
þære dene, for hyre deopnysse.
 178. Se heaga munt getacnað þa heagan modignysse, and seo dene
eadmodnysse, þe ure Drihten lufað, and we sceolon us gebiddan mid soðre
eadmodnysse, gyf we willað þæt us gehyre se heofonlica God, se ðe on
heannysse wunað, and behylt þa eadmodan, and byð symble gehende þam
ðe mid soðfæstnysse him to clypiað on heora gedrefednysse.
 185. Ne we ne þurfon secan ofer sæ ne ofer land, mid widgilre
worunge, þone welwillendan God, þone þe þæt arfæste mod mid him
æfre hæfð_and he bið æfre anweard eallum weldondum on ælcum
lande þær hys geleafa byð.
 190. Witodlice þa Iudeiscan þe þa wurþedon God gebædon
hi to Gode binnan þam temple, and Crist cwæð to þam wife, we us
gebiddað þæt we witon, for þam þe se hæl is of Iudeiscum folce.
 194. Se hæl ys soðlice ure Hælend Crist, se ðe of
Iudeiscum cynne com of Marian, þe wæs þæs cynecynnes, and þone
Kyning gebær heofonan and eorðan to ure alysednysse.
 198. Þyss wiston þa witegan þe hit witegodon toweard, and of
þam cynne comon Cristes apostoli, and manega oðre, þe æfter his
æriste heora æhte beceapodon, and eall þæt wurð ledon æt
ðæra apostola fotum, and folgodon Criste buton gytsunge, and heora
bigleofa wæs gemæne him eallum mid þam apostolum.
 205. Þæt wif cwæð to Criste, Ic wat þæt Mæssias
cymð, se ðe ys Crist gecweden; and he cwæð to hire, Ic hit eom þe to
ðe sprece; and þa comon his leorningcnihtas.
 208. Messias on Ebreisc, Christus on Grecisc, unctus on Leden, ys
on Englisc gesmyrod; þæt ys ure Hælend, þe mid þam Halgan Gaste
wæs on þære menniscnysse mihtiglice gesmyrod mid seofonfealdre gyfe,
swa swa us sæde se witega Isaias on his witegunge, þa þa he wrat be
Criste.
 214. Þæt wif forlet þa sona hyre wæterfæt þær
standan, and efste to ðære byrig and bodade ymbe crist.
 216. Mid þam þe heo gehyrde of þæs Hælendes muþe, Ic
hit eom, se ðe to ðe sprece, þa efste heo swiðe ham to ðære byrig,
and began to bodienne þam burhwarum embe Crist.
 220. Heo forlet hyre wæterfæt, þe hæfde getacnunge
woruldlicre gewilnunge, and wearð þa bydel, and cydde soðfæstnysse
þam ceastergewarum, and manega þa gelyfdon on þone lifigendan Hælend
þurh þæs wifes gecyðnysse þe heo cydde be him.
 225. Þa bædon his leorningcnihtas hine betwux þam, þus
cweþende: Ett, leof lareow; and he him andwyrde þus; Ic hæbbe mete to
etanne þone þe ge nyton.
 228. Her ge magon gehyran þæt ure Hælend æt, þonne his
leorningcnihtas hine laðedon to mete, þeah þe sum mæssepreost, þe we
meldian nellað, ætsoce mid gedwylde þæt ure Drihten ne æte
næfre on þysum life, ac he leah forþearle.
 233. He ne cuðe na þa Cristes boc þe us cyð ymbe þæt,
þæt ure Hælend æte swa swa oðre men doð, ge ær his þrowunge
ge æfter his æriste.
 236. He æt soðlice and dranc, for ðam ðe he soð man
wæs; he æt buton gyfernysse and dranc buton druncennysse, and eall his
lif wæs gelogod buton synnum, and nan leahter næfde nænne stede on
him.
 240. He cwæð, Min mete is þæt ic þæs willan wyrce
þe me hider asende þæt ic his weorc gefylle.
 242. Hys gastlica mete ys mancynnes alysednyss, and him þyrste on
þam wife hyre geleafan, and he symble gewilnað urre sawla hælu, and his
Fæder willan he worhte þa, þa he þa burhware gebigde to geleafan.
 247. He cwæð, Ic secge eow, sceawiað þas eardas, for ðam
ðe hi synd gearwe to geripe nu, and se ðe ripð þæt gerip, se
underfecð mede, and he gaderað wæstm into þam ecan life, þæt hi
samod blission, se ðe sæwð and se ðe ripð.
 252. On þam is soð word gecweden, þæt oþer is se ðe
sæwð, and oðer se ðe ripð; ic sende eow to ripanne þæt þæt
ge ne beswuncon; oðre hyt beswuncon, and ge ferdon in to heora geswincum.
 256. Þa heahfæderas and þa witegan þe embe þone
Hælend cyddon, þa wæron þa sæderas þe seowon Godes lare, and
þæt gelyfede folc þe þa gelyfde on God wæs þæt gerip soðlice
þæt Crist embe sæde, and þa apostoli wæron witodlice þa rifteras
þe þæt gerip gaderodon into Godes berne heofonan rices, þær hi
gehealdene beoð, þæt hi samod blission, þa sæderas and þa
rifteras, on þære ecan blisse for heora geswince.
 265. Soðlice ure Hælend þurh hine sylfne eft and þurh his
apostolas and heora æftergengan seow þa godspellican lare and geleafan on
his folce, and þæt sæd nu wyxt oþ þysre worulde geendunge,
gemenced wið coccel, þæt synd þa manfullan þe betwux þam gelyfedum
lybbað her on worulde.
 271. Englas beoð þa rifteras_ þa rifteras on ende þysre
worulde, swa swa Crist sylf sæde on sumon his godspella, and hi gaderiað
onsundron þa synfullan menn, and þa ðe unrihtwisnysse worhton on heora
life, and wurpað hi gebundenne into þam byrnendan fyre, þær bið wop
and wanung on ealra worulda woruld.
 277. Þonne scinað þa rihtwisan, swa swa sunne deð nu, on
heora Fæder rice; þis sæde se Hælend.
 279. Seo burhwaru gelyfde, swa swa we sædon ær, ærest
þurh þæt wif; and eft, þa þa hi comon to Criste sylfum þær
þær he sæt, þa bædon hi þæt he wunode þær sume hwile,
and he him getiþode, and twegen dagas þær wunode, lærende þæt
folc, oððæt hi gelyfdon fullice, and to ðam wife cwædon þe him
cydde ær be him, We ne gelyfað nu þurh þine gecyðnysse; we sylfe
gehyrdon and to soðan witon þæt þes ys Hælend soþlice
middaneardes.
 289. On þone we eac gelyfað, se ðe alysde us.
 290. Si him wuldor and lof a to worulde, amen.

END_TEXT
START_TEXT

ÆHom 6
B1.4.6.
Feria VI in quarta ebdomada Quadragesimae: Pope 1967-8, I, 311-29.



 1. On þam halgan godspelle þe ge gehyrdon nu rædan us segð
be Lazare, þe seoc læg þa he wæs on Bethaniawic wuniende þa, and
wæs Marðan broðor and Marian soðlice, and þæt wæs seo Maria
þe mid micelre arwurðnysse mid deorwurðre sealfe urne Drihten smyrode,
and mid hyre fexe wipode hys fet.
 8. Þa ða he seoc læg, þa sændon his geswustra to þam
Hælende sona, secgende mid sarnysse, La leof hlaford, þone þe þu
lufast/ ys nu geuntrumod.
 11. He him andwyrde and cwæð: Nis þeos untrumnyss na to
deaðe, ac for Godes wuldre, þæt Godes Sunu sy gewuldrod þurh hine.
 14. Se Hælend lufode soðlice Marthan, and Marian hire swuster,
and Lazarum heora broþur, and þa þa he geaxode be him þæt he
geuntrumod wæs, þa wunode he twegen dagas on þære ylcan stowe, and
æfter þam cwæð to his leorningcnihtum, Uton faran nu eft to Iudea
lande.
 21. Þa cwædon his leorningcnihtas,La leof lareow, nu for
feawum dagum sohton þa Iudeiscan þe to stænenne, and þu eft nu wylt
þyder ongean faran?
 24. And he him andwyrde, La hu næfð se dæg twelf tida on
him?
 26. And se ðe gæð on dæg, se ne ætspyrnð na, for
þam ðe he gesicð þises middaneardes leoht.
 28. Se ðe gæð on niht, se soþlice ætspyrnð, for þam
þe leoht nis on him.
 29. And he eft þa cwæð, Lazarus ure freond liþ nu and
slæpð, ac ic wille faran þyder, þæt ic hine awecce.
 32. Þa cwædon hys discipuli, Drihten, gyf he slæpð, he
byð gehealden.
 33. And se Hælend sæde be Lazares deaðe, þe læg þa
forðfaren; hi wendon soþlice þæt he be slæpe sæde.
 36. He cwæð þa openlice oðre word him to: Lazarus is
forðfaren, and ic for eow blissige, þæt ge gelyfon, for ðam þe ic
næs þær; ac uton faran to him.
 39. And Thomas cwæð þa, þæs tonama wæs Didimus, to
hys geferum, Uton we eac faran, þæt we swelton mid him.
 42. Se Hælend þa ferde, and hi forð mid him, and comon on
þone feorðan dæg þæs þe he bebyrged wæs to Bethanian wic,
þær he bebyrged wæs, þanon wæron to Ierusalem fiftene furlang.
 46. Manega þa comon of þam Iudeiscum to Marþan and Marian,
and mid him wæron, þæt hi hi gefrefrodon for heora broður deaðe.
 49. Martha þa gehyrde þæt se Hælend wæs cumen, and
eode him togeanes, and Maria sæt æt ham.
 51. Þa cwæð Martha sona swa heo geseah þone Hælend,
Hlafurd, gyf þu her wære, nære min broþur dead; ac ic swaðeah wat
þæt God þe getiþað swa hwæs swa þu hine bitst.
 54. And se Hælend cwæð, þin broþur arist.
 55. And Martha him cwæð to, Ic wat þæt he arist on þam
æriste, on þam endenextan dæge.
 57. Hyre andwyrde se Hælend, Ic eom ærist and lif; se ðe
gelyfð on me, þeah þe he dead si, he leofað swaþeah; and ælc
þæra þe leofað and on me gelyfð, ne swylt he on ecnysse; gelyfst
þu þis, Martha?
 62. Heo andwyrde and cwæð, Witudlice, hlafurd, ic gelyfe
þæt þu eart Crist, Godes Sunu, þe on þysne middaneard to mannum
come.
 65. Heo eode þa sona, syððan heo þys cwæð, and clypode
hyre swuster, mid swigan cweþende, Se lareow ys her, and he þe clypað.
 68. Heo aras þa sona and eode to him, and se Hælend þa gyt
wæs on þære ylcan stowe þær Martha him spræc to, oððæt
Maria com.
 71. Þa eodon þa Iudei æfter Marian, for þan ðe hi
gesawon þæt heo swa raðe aras, and cwædon þæt heo wolde wepan
æt þære byrgenne.
 74. Maria þa sona swa heo þone Hælend geseah, þa feoll heo
to hys fotum, and him þus cwæð to: Hlaford, gyf þu hær wære,
nære min broður dead.
 77. Þa ða se Hælend geseah hi sarlice wepan, and þa
Iudeiscan wepende þe hire mid comon, þa grymette he on gaste, and hyne
sylfne gedrefde, and cwæð, Hwær lede ge hine?
 80. And hi cwædon him to, Hlafurd, cum and geseoh.
 81. And þa weop se Hælend.
 82. Þa sædon þa Iudeiscan, Gesixst þu, hu he hine lufode.
 83. Sume of him sædon, La hu ne mihte se don, se ðe þone
blindan gehælde, þæt þes eac ne swulte?
 85. Se Hælend eft grymetende com to ðære byrgenne, and
cwæð to þam ymbstandendum, Doð him of þone stan.
 87. Martha cwæð to Criste, Hlaford leof, he stincð, for
ðam ðe feower dagas synt syððan he bebyrged wæs.
 89. Se Hælend hyre cwæð to, La hu ne sæde ic þe
þæt gyf þu gelyfst, þu gesihst Godes wuldor?
 91. Hi ahofon þæt hlid þa of þære þryh raðe, and se
Hælend cwæð, upahafenum eagum, Fæder, ic þancige þe, for ðam
ðe þu me gehyrdest; ic soðlice wat þæt þu me symle gehyrst, ac for
ðam folce ic sæde þe her onbutan stent, þæt hi gelyfon þæt
þu me asendest.
 97. Þa þa he þis cwæð, þa clypode he hlude, <foreign>Lazare,
ueni foras</foreign>: Lazarus, cum hider ut.
 99. And he forð stop sona, se ðe forðfaren wæs, bewunden
swaþeah, swa swa hit gewunelic wæs, handum and fotum, and his heafud
wæs befangen mid swatclaðe, swa swa he geled wæs.
 103. Þa cwæð se Hælend to ðam ymbstandendum, Tolysað
hys bendas, and lætað hine gan.
 105. And he þa leofode lange syððan, halre þonne he ær
wæs, þurh þæs Hælendes mihte.
 107. Manega þa eornostlice of þam Iudeiscum þe comon to
Marian and Marthan hire swuster and gesawon hu se Hælend heora broþur
arærde gelyfdon on hyne for þam liflican tacne.
 111. Betwux eallum þam wundrum þe ure Hælend worhte ys
þyss miccle wundor mærlicost geþuht, þæt he þone stincendan
Lazarum to life arærde; ac gyf we behealdað hwa hyne arærde, þonne
mage we blissian swiðor þonne wundrian.
 116. Se arærde þone man se ðe man geworhte; he ys se
ancenneda Sunu þæs ælmihtigan Fæder, þurh þone synd gesceapene
ealle gesceafta; and la, hwilc wundor is þeah þe to life arise an mann
þurh hyne, þonne ælce dæge beoð manega acennede þurh hys mihte on
worulde?
 122. Micele mare miht ys menn to gescippenne þonne to
arærenne þone þe ær wæs.
 124. He gemedemode swaþeah þæt he menn gesceope, and eac
þæt he arærde hi eft of deaðe.
 126. He gesceop ealle menn, and sume arærde, se ðe eaðe
mihte ealle gif he wolde deade aræran þurh his drihtenlican mihte; ac he
heold witodlice þæt weorc him sylfum oð ða geendunge þysre worulde,
swa he sylf sæde on sumon godspelle, þæt se tima cymð þonne ealle
þa deadan þe on byrgenum beoð gehyrað swutellice Godes Sunu stefne, and
gað of heora byrgenum to lifes æriste, þa ðe god worhton; to
genyðerunge æriste, þa ðe yfel worhton.
 137. Is swaþeah oðer ærist on urum sawlum þe ure Hælend
deð dæghwamlice on mannum, þonne seo sawul arist of ðære synna
deaðe, for ðam se ðe syngað, hys sawul ne leofað, buton heo þurh
andetnysse eft acucige, and þurh dædbote hyre Drihten gladige.
 143. Ælc man ondræd him deaðes tocyme, and feawa him
ondrædað þære sawle deað.
 145. For ðæs lichaman life, þe langsum beon ne mæg,
swincað menn swiðe, on sæ and on lande, þæt hi deaðe
ætbærston, and beoð swaþeah deade on sumne timan, þeah þe hi sume
hwile ætfleon; and hi nellað swincan þæt hi ne singian, þæt
heora sawla lybban on þam ecan life buton geswince, and byð se lichama
æfter Domesdæge to ðam ylcan gebroht, on sawle geliffæst syððan
aa to worulde.
 154. Ondræde swa þu ondræde, se deað þe cymð to; ys
forþi wislicor þæt þu warnige georne þæt þu yfele ne swelte, on
synnum geendod, and syððan ecelice on sawle and on lichaman æfre
cwylmige on endeleasum witum, and sweltan ne mage swaðeah næfre.
 160. We willað secgan eow nu be þære sawle deaðe, þæt
he/ ys þreora cynna, þeah þe hit eow cuð ne si.
 162. Se þe yfel geþengð and yfel don wile, him ys se deað
wiðinnan digollice on his sawle; and se þe yfel wile and þæt yfel
gefremað, he byð þonne openlice yfele dead.
 166. Se ðe gewunolice and unforwandodlice singað, and hys yfel
gewidmærsað þurh yfelne hlisan, se ys bebyrged on bismerfullum
leahtrum, and he fule þonne stincð on his fracodum dædum.
 170. Nu segð us seo Cristes boc þæt Crist ure Hælend
þry men arærde of deaðe to life, and þa þry getacnodon þone
þryfealdan deað þære synfullan sawle, þe syngað on þreo wisan:
on yfelre geþafunge oððe yfelum geþohte, on yfelre fremminge, and on
yfelum gewunan.
 176. Ure Drihten arærde anes ealdormannes dohtor, seo ðe
læg dead digellice on his huse, and næs þa gyt geferod forð openlice,
and heo soðlice getacnode þære sawle deað þe byð wiðinnan hyre
þurh þæt yfele geþanc, and ne bið geopenod þurh yfele fremmincge.
 182. He arærde anne cniht þa þa he com to anre byrig Naim
gehaten, and he wæs geferod on þæs folces gesihþe, and him folgode
seo modor, dreorig wepende; ac ure Drihten sona hi swæslice gefrefrode, and
hyre sunu arærde, and betæhte þære meder, swa swa he mildheort
wæs.
 188. Þes deada getacnode þære sawle deað þe syngað
openlice, swilce heo ferige on folces gesihþe hyre deadan on bære, and
byð þonne cuð hyre synfulla deað þurh þa openan synna.
 192. Gyf þu syngodest, þu hit soðlice behreowsa, and Crist
arærð þe, þæt þu cucu byst on Gode, and betæcð þe þinre
meder, þæt ys, his gelaþunge, on þære þu wære gefullod, and
on þære þu scealt geþeon.
 196. Se þridda deada wæs þe ure Drihten arærde Lazarus se
Iudeisca, se læg bebyrged fule þa stincende, swa swa we her beforan
sædon; and he hæfde getacnunge þæs synfullan mannes, þe hæfð
him on gewunan hys yfelan dæda, and stincð þurh unhlisan and yfelne
gewunan.
 202. Swylcra ys to fela þe on synnum licgað, forlorene on
þeawum and ofhrorene mid leahtrum, and nellað gehyran þa halgan lare, and
þincð him æþryt þæt he embe þæt þence, hu he arise of
þam reocendan meoxe; is him leofre to licganne on his lichaman lustum þonne
he ænig þing swince and hys softnyse forleose.
 209. Witodlice ure leofa Hælend mæg, swa swa ælmihtig God,
ða sawla aræran þe ðuss ðryfealdlice syngiað, swa swa he þas
þry deadan þurh his drihtenlican mihte to life arærde, him sylfum to
lofe/.
 213. Is nu swyðe to witenne þæt nis næfre nan synn to
ðam swiðe micel þæt man ne mæg gebetan her on ðisum life, gif he
ða dædbote deð be þæs gyltes mæðe, on Gode truwiende.
 217. Ure Hælend swaðeah sæde on his godspelle þæt se
mann ðe tallic word cwyð ongean ðone Halgan Gast, and hine hæfð to
hospe, næfð he his næfre forgyfenysse, ne on ðissere worulde, ne on
ðære toweardan.
 221. Oft gedwolmenn spræcon dyselice be Criste, ac hi hit eft
gebetton, and gebugon to him mid soðum geleafan, and he heom sealde
forgyfenysse, swa swa he sylf sæde: ðeah ðe hwa secge be me tal oððe
hosp, hit byð him forgyfen, gif he hit behreowsað; ac se ðe be ðam
Halgan Gaste hosp gecwyð oððe tal, ðonne byð his synn æfre
endeleas.
 227. Se ælmihtiga Fæder, þe ealle ðing gesceop, hæfð
ænne Sunu of him anum acenned unasecgendlice, þone soðfæstan
Hælend; and se Halga Gast nis na gehaten Sunu, for ðan þe se an Fæder
is æfre unbegunnen, and his ancenneda Sunu of him sylfum æfre, and se
Halga Gast is heora begra Willa and Lufu, æfre hiom betwynan, of hiom bam
gelice.
 236. Nu nis se Fæder heora begra fæder, for ðan þe heora
oðer is suna, and se oðer nis na suna.
 238. Eft se ylca Sunu nis na heora begra suna, þæs Fæder
and þæs Gastes, on ðære godcundnesse.
 240. Ac se Halga Gast ana is heom bam gemænelice, ðam
ælmihtigan Fæder and his ancennedan Suna, and ðurh ðone Gast beoð
ealle synna forgyfene.
 243. Se wisan Fæder witodlice gesceop and geworhte ðurh his
halgan Wisdom, þe his Sunu is, ealle gesceafta; and he hi soðlice
geliffæste þurh ðone Halgan Gast, ðe is heora begra Lufu.
 247. Heora weorc beoð æfre untodæledlice, and hi habbað
ealle ane godcundnysse, and ealle an gecynd and ænne mægenþrymm.
 250. Ac ðæra synna forgyfenyss stent on þam Halgan Gaste,
and he deð forgyfenysse ðam dædbetendum mannum, and heora mod onliht mid
his liðan forgyfennysse, and hi syððan gefrefrað, for ðan ðe he is
Frofergast.
 254. Swa swa seo acennednyss to Criste anum belimpð, swa
belimpð seo forgyfenyss to ðam lifigendan Gaste, se ðe is ælmihtig God
æfre unbegunnen, of ðam Fæder and of þam Suna, heora begra Lufu.
 258. Be ðam ge magon witan þæt he is eallwealdend God,
þonne he swa mihtig is þæt he mæg forgyfan ealra manna synna þe
hiom soðlice behreowsiað heora misdæda, on eallum middanearde.
 262. Se Hælend ana, ðe is gehaten Crist, underfeng þa
menniscnysse and for us mannum ðrowode; nu hæbbe we ða alysednysse
ðurh ðone leofan Drihten, and ure synna forgyfenysse þurh ðæne
Halgan Gast; and ðeah eall seo ðrynnyss on soðre annysse ægðer
ðyssera dæda us deð untwylice, for ðan þe hi ealle wyrceað æfre
an weorc.
 269. Se mann cwyð hosp and tal ongean ðone Halgan Gast se ðe
næfre ne geswicð synna to wyrcenne, and wunað on his yfele oð ende his
lifes, and forsyhð þa forgyfenesse ðæs soðfæstan Gastes, and him
sylfum swa belycð þone liflican weg to ðære miltsunge ðæs
miltsiendan Gastes mid his heardheortnysse his hetelan modes.
 276. Behreowsiendan mannum gemiltsað se Halga Gast, ac ðam he
ne miltsað næfre þe his gyfe forseoð.
 278. Nu sceolon we biddan mid gebigedum mode þone ælmihtigan
Fæder, þe us ðurh his Wisdom gesceop, and us eft alysde ðurh ðone
ylcan Sunu, þæt he ure synna fram us adylegie þurh ðone Halgan Gast,
and us gehealde wið deofol, þæt we him gegan þe us ær geworhte.
 284. Se hetela deofol, ðe syrwð embe manncynn, asent yfele
geðohtas and þwyrlice ongean God on ðæs mannes heortan, þæt he
mæge hine gebringan on orwennysse, þæt he ortruwian sceole be Godes
mildheortnysse forþam manfullum geðohtum; ac wite nu gehwa þæt ða
yfelan geþohtas ne magon us derian gyf hig us ne geliciað, and gyf we hig
onscuniað, and to urum Drihtene clypiað.
 292. Ne sceal nan man swaðeah, þeah he synfull si, geortruwian
hyne sylfne for hys synna micelnysse, ne se goda man ne sceal for hys godnysse
gedyrstlæcan to swiðe, ne dyslice hyne ahebban, ne þone synfullan
forseon, for þam hit swa getimað foroft þæt se synfulla mann his
mandæde behreowsað, and hyne Drihten arærð, swa swa he dyde Lazarum,
and he leofað þonne bet on his lifes rihtinge þonne þa lybbon þe his
lif ær tældon.
 301. Be swilcum we rædað on sumum godspelle, þæt an
synful wif wæs swiðe fordon mann, and heo ofaxode þa þæt ure
Hælend wæs mid anum Sunderhalgum, se hatte Simon.
 305. Þa com þæt wif þyder, and to Criste genealæhte,
licgende æt his fotum, gelomlice wepende, and mid hyre tearum hys fet
aþwoh, and mid hyre fexe hi forhtlice wipode, and mid deorwurðre sealfe hi
syððan smyrode, swa swa hyt gewunelic wæs on Iudeiscre þeode.
 311. Þa cwæð se Hælend be hyre þæt hyre wæron
forgyfene manega synna, for ðam þe heo micclum lufode.
 313. Se mann þe ortruwað, and endeleaslice syngað, and on his
heardheortnysse his lif geendað, se byð gewislice dead þam wyrstan
deaðe, for ðam þe he færð of þysum frecenfullan life to ðam ecan
deaðe for hys endeleasum synnum.
 318. Be þrym deadum we rædað þe ure Drihten arærde, ac
hys wundra næron awritene ealle, ac þa ane man wrat þe mihton
genihtsumian mannum to hæle, and to heora geleafan, and þa ðe hæfdon
healice getacnunge, þe wurdon geopenode eft þurh þone Hælend.
 324. Hys apostoli arærdon and heora æftergengan manega menn
of deaðe, ac se ylca Drihten dyde þæt þurh hi, swa swa he dyde ær
þurh hyne sylfne on hys andweardnysse.
 328. Þa geswustra cyddon Criste be Lazare þæt he licgende
wæs, and he wunode swaðeah on þære ylcan stowe, anbidigende swa lange
oððæt he forðfaren wæs, and ferde syððan to him.
 332. He nolde hine gehælan, ac wolde hine aræran, and þurh
þæt miccle wundor his mihta geswutelian.
 334. His leorningcnihtas woldon gelettan þone Hælend, þæt
he ne ferde to ðære frecednysse þær þa Iudeiscan woldon hyne
berædan, and he forþi ær þanon siþode.
 338. Þa halgan apostoli woldon þam Hælende þone ræd
tæcan þæt he ne þorfte sweltan, se þe sylfwilles com þæt he
sweltan wolde, þæt hi sylfe ne swulton, ne we eac soðlice, þam yfelan
deaðe þe he us of alysde.
 343. Se Hælend cwæð þa him to, Se dæg hæfð
twelf tida, and se ðe færð on dæg, hys fot ne ætspyrnð, for
þam ðe he þæt leoht gesihþ þyses middaneardes.
 346. He is se soða dæg, and þæt soðe leoht ealles
middaneardes, and se man þe him filigð, ne gæð he na on þeostrum, ac
hæfð lifes leoht.
 349. His twelf apostoli synt þa twelf tida þe ðam dæge
folgiað Drihtne Hælende, þeah þe se swicola Iudas, þe hyne
syððan belæwde, of þam wurðmynte afeolle; ac þær feng oðer
to, Mathias se eadmoda, and wearð eft gefylled þæt twelffealde getel on
þam twelf apostolum.
 355. Se Hælend cwæð to Marthan, Lazares swuster, Ic eom
ærist and lif; se ðe gelyfð on me, þeah þe he dead si, he leofað
swaþeah, and ælc þæra þe leofað and on me gelyfð, ne swylt he
on ecnysse.
 359. And he sæde on oðre stowe, <foreign>Ego sum Deus Abraham et Deus
Isaac et Deus Iacob</foreign>: Ic eom Abrahames God and Isaaces and Iacobes.
 362. Nis na God deadra manna, ac is libbendra; ealle menn him
lybbað.
 363. Se þe on hine gelyfð, þeah þe he dead si, he sceal
libban swaþeah, and se ðe ne gelyfð on hyne, þeah þe he lifes si, he
ys dead swaþeah þam yfelan deaðe.
 367. We ne durran gelencgan na leng þysne traht, ne eow geswencan
na swiðor mid þam, þe læs þe eower sum ceorige on mode; ac uton
biddan ealle urne Drihten Crist þæt he ure sawla fram synnum arære, and
us þæt ece lif on ende forgyfe; þam si wuldor and lof a to worulde,
amen.

END_TEXT
START_TEXT

ÆHom 7
B1.4.7.
Dominica IV post Pascha: Pope 1967-8, I, 340-50.



 1. Manega godspel syndon gesette to mæssan of ðære
langsuman spræce þe ure leofa Hælend spræc on þære nihte þe
he belæwed wæs, swa swa Iohannes awrat, þe hit wiste eall.
 4. An þæra godspella is þe we nu embe sprecað, and eow
secgan wyllað þæs Hælendes agene word, swa swa he sylf sæde.
 8. He cwæð to his folgerum on þære foresædan nihte, Ic
fare nu to þam þe me asende hider, and eower nan ne befrinð hwider ic
fare nu, ac eower heorte unrotsað for ðan þe ic eow þis sæde.
 12. Ic secge eow soðfæstnysse, þæt eow sylfum fremað
þæt ic swa fare.
 13. And he heom sæde eft, Gif ic eow fram ne fare, ne cymð eow
se Froforgast.
 15. Gif ic soðlice fare, ic asende hine to eow.
 16. Mid þam þe he cymð, he þreað þysne middaneard,
ægþer ge be synne ge be rihtwisnysse, and be soþum dome, sona swa he
cymð.
 19. Be synne he þreað, for ðan þe hi ne gelyfað on me; be
rihtwisnysse he þreað, for ðan þe ic nu fare up to minum Fæder, and
ge me ne geseoð.
 22. Be dome he þreað, for ðan þe nu is gedemed þam yfelan
ealdre þises middaneardes.
 24. Git ic hæbbe soðlice eow to secgenne fela þing, ac ge ne
magon hit understandan, ne on mode aræfnian.
 26. Þonne se soðfæstnysse Gast cymð, he tæcð eow
ealle soðfæstnysse.
 27. Ne sprecð he na of him sylfum, ac sprecð swa hwæt swa he
gehyrð; and þa þing þe gewurðaþ, witodlice he cyð eow.
 29. Me soðlice he mærsað, for ðan þe he of minum þa
þing underfehþ þe he eow bodaþ.
 31. We secgað nu swutellicor þas gesetnysse: þæt se
Hælend sæde þæt he siðian wolde to his heofonlican Fæder þe
hine asende; and his geferum næs to befrinenne nan neod, þonne hi gesawon
swutellice ealle hu he upp astah eaþelice to heofonum, and þæt wolcn
underfeng wurðlice hine, heom onhawigendum, ungedwimorlice.
 39. Eower heorte unrotsað for ðan þe ic eow þis sæde.
 40. Him wæs lað to forlætenne þone leofan Hælend, and
hi uneaðe mihton his neawiste aberan, for ðan þe hi næron þa git
gefrefrode þurh þone Halgan Gast, swa swa hi syððan wæron.
 44. Ic secge eow soðfæstnysse, þæt eow sylfum fremað
þæt ic swa fare; and he heom sæde eft, Gif ic eow fram ne fare, ne
cymð eow se Froforgast.
 47. Eow fremað micclum þæt ic min mennisce hiw eowrum
gesihþum afyrsige, þæt ge syððan magon þurh geleafan habban maran
lufe to me, and gewilnian on mode þære upplican wununge, þyder þe ic
siðige me sylf nu ærest.
 52. Gif ic eow fram ne fare, ne cymð eow se Froforgast.
 53. Swiðe eaþe he mihte, mid him þa wuniende, him on eorðan
forgifan þone ylcan Froforgast, swa swa he dyde syððan, þa þa he of
deaþe aras: he bleow on heom eallum, þus heom secgende: Underfoð nu on
eow þone Halgan Froforgast; and þam mannum þe ge syllað synna
forgifennysse, þam beoð sona forgifene heora synna gewiss; þam þe ge
nellað forgifan, þam ne beoð forgifene.
 61. Swilcne anweald he forgeaf eallum his apostolum; ac hi ne
mihton habban swa micele gewilnunge to þam heofonlican life, ær ðan þe
se Hælend, heom onlocigendum, upp to heofonum astah; and he heom asende
syððan of heofonum þone Halgan Gast, swa swa he heom behet.
 67. Se Halga Gast wunode on þam halgum witegum þe witegodon
embe Crist on þære ealdan æ, and eac he wæs soðlice on Cristes
apostolum; ac he ne com na swa swutellice swa swa he syððan dyde, on
scinendre beorhtnesse, swilce byrnende fyr, to þam Godes bydelum þe bodedon
mancynne.
 73. Mid þam þe he cymð, he þreað þisne middaneard
ægðer ge be synne ge be rihtwisnysse, and be soðum dome, sona swa he
cymð.
 76. Be eallum þisum þingum þreade se Hælend, mid mannum
wunigende, þa ðe his word gehyrdon; ac he ne þreade swaðeah þurh hine
sylfne þa git buton þæt Iudeisce cynn, þe he to cumen wæs, and mid
þam þe he wunode and fela tacna geworhte.
 81. Se Halga Gast soðlice, syððan he asend wæs his halgum
apostolum and on heom wunode, þreade endemes ealne middaneard be þam ðrim
þingum þe se Hælend sæde.
 85. Be synne he þreað, for ðan þe hi ne gelyfað on me.
 86. Seo ungeleaffulnyss is þæra synna ordfruma, þæt man
ne gelyfe on þone lifigendan Hælend; and se geleafa is ordfruma ealra
goddra mihta, for ðan þe se geleafa us gelæt to heofonum.
 90. Micel synn him wæs þe gesawon his wundra, þæt hi
noldon gelyfan on þone leofan Hælend, þe ða deadan arærde þurh
his drihtenlican mihte, and fela oðra wundra geworhte heom ætforan.
 94. Be þam sang se witega and se sealmwyrhta iu, ær þan þe
se Hælend her on worulde mann wære, and cwæð be ðam Iudeiscum and
be heora dyrstinysse þus: <foreign>sagitte paruulorum facte sunt plage eorum</foreign>.
 98. Se witega cwæð be him þæt heora weorc wæron, and
þa wunda gelice, þe hy on ðam Hælende hetelice afæstnodon,
þæra cildra sceotungum þe sceotiað mid reodum on heore geonglicum
plegan on heora plegstowe.
 103. Hwæt is swa idellic, oððe swa untrumlic, swa swa
þæt man fordeme þone soþan Deman, and þone gebinde þe unbint eall
mancynn, and þone wylle ofslean þe ure synna forgyfð, and þa deadan
arærde þurh his drihtenlican mihte?
 108. And we ealle beoð arærde eft þurh hine on Domesdæg.
 109. Swylce wæron soðlice þæra Iudeiscra syrwunga ongean
þone Hælend þæt hy hine acwealdon, for þan þe he oferswiðde
þone sylfan deað swa mid his halgum æriste, us to alysednysse.
 113. <foreign>Et infirmitate sunt contra eos lingue eorum</foreign>: And heora
tungan wæron geuntrumode swyðe ongean hy sylfe: þus sæde se witega.
 116. Swyþe untrume wæron heora tungan gewiss, þa ða hy
sylfe sædon be ðam soðan Hælende, Gif he Godes Sunu is, gange he of
þære rode.
 119. And þa weardmenn syððan þe besæton his byrgene
cyddon þæt Crist aras cucu of þære byrgene.
 121. Læssan þinges hy bædon on heora geleafleaste, þæt
Crist þa gan sceolde cucu of ðære rode; ac he soðlice aras syððan
of ðæm deaðe, to maran wundrunge, gewunnenum sige of ðæm ealdan
deofle, and alysde us fram þam ecan deaðe and þæs deofles anwealde.
 127. Eow is nu eac to witenne, and we wyllað eow sæcgan,
þæt ure leofa Hælend her on life wunode æfter his agenum deaðe,
syððan he of deaðe aras, mid his halgum apostolum, and he hy wissode mid
mænigfealdre lare hu hy læran sceoldon eall manncyn to geleafan, þæt
hy rihtlice gelyfdon, and to fulluhte gebugon fram heora fyrnlicum synnum,
þæt hy þæt ece lif mid him habban mihton.
 135. Swa swa he eallum behet þam þe hine lufiað.
 136. He æt þa sylf and dranc openlice mid him, þæt he swa
geswutolode þæt he soðlice leofode æfter his agenum deaðe, þe he
oferswiðde mid mihte, and he feowertig daga wæs wunigende mid him,
þæt hy hine handledon and mid handum grapedon on his handum and fotum, hu
he gefæstnod wæs, and eac on his sidan hy sceawodon his dolhswaða, and
hy mihton geseon þæt he soðlice aras on ansundum lichaman, oferswiðdum
deaðe.
 145. Ealle his lima he hæfde, and hæfð butan twyn; on his
fotum he stod, and þa næron butan sceancan; his sidan hy grapodon, and he
soðlice hæfde ge innoð ge breost, butan þam þe ne magon ænige
sidan beon to geswuteligenne.
 150. Innoð he hæfde eac, þa ða he æt and dranc; and
tungan he hæfde, þa ða he to him spræc; and he næs butan toðum,
þe mid þære tungan swegdon; and þrotan he hæfde, þa ða hy
gehyrdon his stæmne; and his handa hæfdon, þe hy gegrapedon, earmas and
exla, on ansundum lichaman.
 156. Ne mihte nan wana beon þam welwillendan Hælende ænig
his limena æfter his æriste, þonne he us eallum behet þæt æfter
urum deaðe, þonne we on Domesdæg of deaðe arisað, þæt us ne
bið forloren forðon þæt læste hær on urum lichaman, be ðam
þe we on life hæfdon ær.
 162. Be rihtwisnesse he þreað, for ðan þe ic nu fare up to
minum Fæder, and ge me ne geseoð.
 164. Ðæt is seo rihtwisnys, þæt man rihtlice gelyfe on
þone soðan Hælend, þone gesawon his folgeras, and on hine gelyfdon,
and mid lufe wurðodon.
 167. We ne gesawon hine, ac we swaðeah gelyfað mid rihtum
geleafan, us to rihtwisnysse, on þone soðan Scyppend, þe us gesceop to
mannum, and us eft alysde fram deofles anwealde.
 171. Be dome he þreað, for ðan þe nu is gedemed þam
yfelan ealdre þyses middaneardes.
 173. Þone hetolan deofol he het middaneardes ealdor, for ðan
þe he hæfð ofer þa unrihtwisan micelne ealdordom, þe þisne
middaneard lufiað swiðor þonne þone Scyppend þe gesceop þysne
middaneard.
 177. Næfð se deofol swaðeah on his anwealde nateshwon ealne
þysne middaneard; ac se ælmihtiga God ah ealne embhwyrft, and þa ðe
him/ on wuniað, and þa þe arwurðiað hine mid weorcum a.
 181. Ðam deofle wæs gedemed þurh ures Drihtnes ðrowunge,
swa þæt he him of anam Adames ofspring, and forgeaf his apostolum þone
anweald ofer hine, þæt hi mihton adræfan deoflu of ðam wodum, and
eall þæs deofles miht hi mihton fortredan, and se yfela ne mihte heom
ahwar derian.
 187. Gyt ic hæbbe soðlice eow to secgenne fela þing, ac ge
ne magon hit understandan, ne on mode aræfnian.
 189. Fela þing he sæde syððan his apostolum, æfter his
æriste, þe hi ær ne mihton eaðe understandan, ær ðan þe hi
gesawon þone Hælend mid heom halne æfter deaþe, etende and drincende,
heom onlocigendum, and his lare heom secgende mid swutelum spræcum.
 195. Ðonne se soðfæstnesse Gast cymð, he tæcð eow
ealle soðfæstnysse.
 196. Ða halgan apostolas þurh þone Halgan Gast wurdon swa
gelærede þæt hi witodlice spræcon mid eallum gereordum uncuðra
þeoda, and hi læran mihton mancynn on worulde of ðam ealdum bocum þe
hi ær ne cuðon under Moyses lage, mid micclum andgite gastlicra
getacnunga, swa swa him God onwreah.
 203. Ac nan mann ne mæg on middanearde swaðeah becuman on his
life to ealre soðfæstnesse, ær ðan þe he sylf becume to þam
soðfæstan Gode, swa swa se þeoda lareow Paulus us sæde.
 207. Ne sprecð he na of him sylfum, ac sprecð swa hwæt swa
he gehyrð.
 208. Se Halga Gast ne sprycð na, swa swa se Hælend cwæð,
buton of ðam þe he is on anre godcundnysse.
 210. He is seo micele Lufu and se mihtiga Willa þæs Fæder
and þæs Suna, of heom bam gelice, and ealle þa witegan witegodon þurh
hine, and þa halgan apostolas þurh hine spræcon, micclum onbryrde and
gebylde þurh hine.
 215. And þa þing þe gewurðað witodlice he cyð eow.
 216. Þis is swa we ær sædon, þæt seo witegung is of
him, and þa þing þe becomon he cydde him foran to, and heora mod onlihte
mid his micclan gife.
 219. Me soðlice he mærsað, for ðan þe he of minum þa
þing underfehð þe he eow bodaþ.
 221. Se Halga Gast mærsode Cristes menniscnysse, for ðan þe
his gifu is on Godes halgum wunigende, and Godes lufu is agoten on urum heortum
þurh þone ylcan Gast, þe is Godes Lufu, of ðam Fæder and of ðam
Suna, him symle gemæne, on anre mægenþrymnysse, a to worulde.
 226. AMEN.

END_TEXT
START_TEXT

ÆHom 8
B1.4.8.
Dominica V post Pascha: Pope 1967-8, I, 357-68.



 1. Sume menn nyton gewiss, for heora nytennysse, hwi godspell is
gecweden, oþþe hwæt godspell gemæne.
 3. Godspell is witodlice Godes sylfes lar, and ða word þe he
spræc on þissere worulde, mancynne to lare and to rihtum geleafan; and
þæt is swyðe god spell, þurh Godes tocyme us to gehyrenne þæt we
habban moton þa heofonlican wununge mid him sylfum æfre, swa swa he þam
eallum behet þe hine lufiað, on rihtwisnysse and on rihtum geleafan and on
soðfæstnysse hine secende.
 12. Nu sceole we gehyran þæt halige godspell mid onbryrdnysse,
us to beterunge, and eac we sceolon witan hwæt ða word mænon, þæt
we magon hi awendan to weorcum þe eað: for ðan þe se bið wis þe mid
weorcum geswutelað þa halgan Godes lage and his halgan lare, and se bið
unrihtwis þe heorcnað þæra worda, and nele hi awendan to weorcum, him
to þearfe.
 20. On þære Frigenihte þe ætforan Eastron bið hæfde
ure Hælend, ær ðan þe he þrowode, swiðe langsume spræce wið
his leorningcnihtas, and heom fela þing sæde on his fundunge þa; and
Iohannes se godspellere hit gesette on Cristes bec, þe his lare gehyrde; and
he cwæð him þa þus to: <foreign>amen, amen, dico uobis, si quid petieritis
Patrem in nomine meo, dabit uobis; et reliqua</foreign>; Soð, soð ic eow secge, gif
ge sylfe hwæs biddaþ æt minum halgan Fæder eow on minum naman, he
hit forgyfð eow untwylice hraðe.
 32. Ne bæde ge nan þing git on minum naman; biddaþ and ge
underfoð, þæt eower bliss beo full.
 34. Ic spræc to eow on bigspellum, ac nu bið se tima þæt
ic on bigspellum eow to ne sprece, ac ic cyðe eow swutellice be þam soðan
Fæder.
 37. On þam dæge ge biddað on minum naman geornlice, and ic
ne sæde eow git þæt ic sylf wylle biddan þone ylcan Fæder, for eow
þingiende.
 40. Se sylfa Fæder lufað eow, for ðan þe ge lufedon me,
and ge gelyfdon þæt ic fram Gode ferde.
 42. Ic ferde fram þam Fæder and com to middanearde; ic
forlæte eft middaneard and ic fare to þam Fæder.
 44. Þa sædon his folgeras mid swiðlicre blisse, Efne þu
sprecst nu swutellice, leof, and þu nateshwon ne segst nan bigspell nu us.
 47. Nu we witon soðlice þæt þu wast ealle þing, and þe
nis nan neod þæt þe hwa ahsige; on ðam we gelyfað, þæt þu
fram Gode come.
 50. We habbað nu gesæd sceortlice on Englisc þis halige
godspell, swa swa ge gehyrdon nu, þa nacedan word ana; ac we nu wyllað mid
fægerum andgite hi gefrætewian eow, þæt hi licweorðe beon to lare
eow eallum, gif ge þæt gastlice andgit mid godum willan underfoð.
 56. Soð, soð ic eow secge, gif ge sylfe hwæs biddaþ æt
minum halgan Fæder eow on minum naman, he hit forgifð eow untwylice
hraðe.
 59. Se Hælend wæs gehaten fram his cildhade Iesus, fram þam
halgan engle, ær ðan þe he acenned wurde, and se bitt on his naman se
ðe him hælu bitt, for ðan þe Iesus is Hælend gecweden.
 63. Bide þe nu hælu on þæs Hælendes naman, modes and
lichaman, oþþe for leofne freond, and se Fæder þe tiðað untwylice
þæs, gif ðu andsæte ne bist and þine gebedu him.
 67. Gif ðu þonne yfel bist, þu most yfeles geswican, and to
þam godan Fæder mid godnysse gebugan.
 69. And gif ðu yfeles bitst ænigum oðrum menn, þu ne bitst
na þonne swa swa se Hælend bebead, ac mid yfelum mode þu yfeles
gewilnast, þæt nis nan hælu on þæs Hælendes naman.
 73. Micele þing abædon þa mæran apostolas æt þam
halgan Fæder æfter þæs Hælendes upstige, þa ða hi arærdon
þa deadan on heora Drihtnes naman, swa swa he sylf ær dyde; and hi
menigfealde wundra geworhton on his naman, and hi þa hæþenan leoda to
his geleafan gebigdon.
 79. Hwilon eac se witega þe wæs Helias gehaten bæd þone
ælmihtigan God for manna yfelnyssum þæt he renscuras forwyrnde to
feorðan healfan geare; and he eft syððan abæd þæt God asende
renscuras and eorðlice wæstmas, for ðan þe hi awendon þa heora mod
to Gode mid maran geleafan.
 85. Be þam micclum benum þe menn magon abiddan, þa ðe Gode
liciað, cwæð se leofa Hælend on sumum oðrum godspelle to his halgum
apostolum: <foreign>amen, dico uobis, quia si quis dixerit huic monti, Tollere et
mittere in mare, et non hesitauerit in corde suo, sed crediderit, quia
quodcumque dixerit fiat fiet ei</foreign>: Soð ic eow secge, gif hwa segð on
eornost, and cwyð to anum munte on minum naman þus, far ðu on Godes naman
feor ut on sæ, and gif him na ne tweonað þæt he þæs tiða beo,
ac gelyfð on heortan, swa hwæt swa he gecwyð, hit becymð and
gewyrð.
 97. Micel bið seo ben þæt se munt aweg fare of his agenum
stede þurh ænigne mannan; ac we magon eow secgan þæt hit soðlice
gewearð þurh ænne haligne wer, swa swa we her secgað: Sum halig
bisceop wæs gehaten Gregorius, swiðe micel lareow on micclum
geþingðum, be þam ic sæde hwilon, on sumum oþrum spelle, hu he
þone hæþenan god, þe nane godcundnysse næfde, adræfde mid his
tocyme of his anlicnysse aweg.
 106. Se ylca Gregorius wolde Gode aræran halig mynsterlif
gehende anre ea; ac þær wæs to gehende swiðe heah clif onemn, and
wæs se stede myrige to þam mynsterlife, gif he rumra wære to þam
godes weorce.
 109. Ða mearcode se bisceop on þam munte þone dæl þe he
habban wolde to þæs weorces rymette, and bæd þa þone ælmihtigan,
þe mæg þæt he wile, þæt he ahofe þone munt be his mearcunge,
þæt he mihte macian his mynster on þam rymette; and God þa sona asceaf
þone munt butan geswince, swa swa he gewilnode; and se halga wer worhte him
ðær mynster.
 119. Ða wæron twegen gebroðra, welige on life, and hæfdon
ænne fixnoð on anum bradum mere, heom bam gemæne, to micelre tilunge;
ac þær wurdon oft æt þam wæterscipe mænigfealde ceastu and
manslihtas, and micele gefeoht for ðan fixnoðe.
 125. Hwæt ða se bisceop wearð geunblissod for ðam blodes
gyte, and abæd þa æt Gode þæt he worhte þæne wæterscipe to
wynsumum eorðlande; and þæt wæter sona gewende of ðam fixnoþe,
and wæs se mere awend to widgillum felda, swa þæt man erode ealne
þone fixnoð, and þær corn weox æfre wynsumlice syððan.
 132. Iulianus se wiðersaca, þe wær ærest Cristen, and to
preoste besceoren for ðæs caseres ege, awearp his geleafan and gelyfde on
deofolgyld syððan he his sylfes geweold; and he wearð casere, and lufode
þa drycræft and þæs deofles þeowdom; and he þa manega martyras
acwealde, and wann wið þone Hælend, oþþæt he forferde.
 139. He asende ænne deofol to sumum lande hwilon, on sumum
ærende, þæt he ardlice ferde; and se deofol þa be his sande ferde,
and com eft him to embe tyn daga fyrst.
 143. Þa cwæð se casere him to, Hwi come þu swa late?
 144. Se deofol him andwyrde, Ic wearð yfele gelett þurh ænne
haligne munuc, se hatte Publius; ic ne mihte na faran forð on þin
ærende, for ðan þe se munuc, mid his micclum gebedum, forwyrnde me
þæs weges, and ic wende nu ongean butan ælcum ærende, ungewiss eft
to þe.
 150. And se casere wearð on þam wege ofslagen, and sum his
þegna, þe þis þa gehyrde, gewende to þam munuce, and wearð munuc
him sylf.
 153. Swilce þing maciað þa mæran gebedu þurh þone
soðan God, þe symle wile well, and gehyrð þa gebedu on his halgena
neode, and his þearfena clypunga uncuðlice ne forsihþ.
 157. Þæt godspell us segð þæt se Hælend sæde, Ne
bæde ge nan þing gytt on minum naman.
 159. Forði hi ne bædon on þæs Hælendes naman, for
ðan þe hi hæfdon hine sylfne mid heom, his lare brucende, and ne
bædon na swiðe þa ungesewenlican þing, þonne hi hine gesawon.
 163. Biddaþ, and ge underfoð, þæt eower bliss beo full.
 164. Ðære ecan blisse he het hi þa biddan, for ðan þe
nanum menn ne bið full bliss on his life, þæt him ne eglige æfre sum
þing her.
 167. Ic spræc to eow on bigspellum, ac nu bið se tima þæt
ic on bigspellum eow to ne sprece, ac ic cyþe eow swutellice be þam soðan
Fæder.
 170. On bocum is gewunelic bigspell to secgenne, þæt is oþer
ðing on wordum, and oþer on getacnungum, and se Hælend heom spræc to
swiðe gelome on manegum bigspellum, heora mode to trymminge; ac he sæde
heom nu þæt he swutellice wolde be þam halgan Fæder heom bodian and
cyþan, for ðan þe he sylf deþ þæt his halgan geseoð his Fæder
on his wuldre, þonne hi wuniað mid him, swa swa ða englas geseoð hine
soðlice nu.
 179. On þam dæge ge biddaþ on minum naman geornlice.
 180. On ðam life is an dæg, þe næfre ne geendaþ, and on
dæge hi biddað, þa þe þonne biddað, na on sweartum þeostrum
þissera costnunga; ac þæs Hælendes word heom beoð þonne cuðe,
þe þus sæde to heom on sumum his godspella: <foreign>Ego et Pater unum sumus</foreign>:
Ic and min Fæder syndon witodlice an.
 187. Þæt is, soðlice, an God, on anre godcundnysse, and him
bam is gemæne æfre an soð Lufu, þæt is se Halga Gast, þe
gæð of him bam.
 190. He cwæð, wyt syndon, for ðan þe se Sunu is æfre
swa wunigende, and ne awent na of ðam, ne heora nan ne bið abroden to
oþrum, þæt he elles beo of ðam þe he ær wæs.
 194. He cwæð, wyt syndon an, for ðære annysse, þæt
seo an godcundnyss, and seo an mægenþrymnys, and þæt an gecynd þe
him is gemæne nele geþafian þæt hi þry godas syndon, ac an
ælmihtig God æfre on ðrym hadum; and þis oncnawað þa halgan
þonne hi hine geseoð.
 200. Næs na se halga Fæder to menn geboren for us, ne he
ne/ þrowode for us, ac þrowode se Sunu, se ðe þa menniscnysse ana
underfeng; and her ge magon gehyran þæt hi syndon þry, and an God
swaðeah, swa swa we ær ræddon.
 205. Ðæt godspell sprecð forð on þus þæs
Hælendes word: And ic ne sæde eow gyt þæt ic sylf wylle biddan
þone ylcan Fæder, for eow þingiende.
 208. On þære menniscnysse þe he mid is befangen, he bit for
his halgum his heofenlican Fæder; and on his godcundnysse, on þære þe
he God is, he getiþað ealle þing æfre mid þam Fæder; and we
habbað on þam Suna swiðe godne þingere.
 213. Se sylfa Fæder lufað eow, for ðan þe ge lufedon me,
and ge gelyfdon þæt ic fram Gode ferde.
 215. Her ge magon gehyran þæt se ðe næfð þone Sunu,
þæt he næfð þone Fæder þe hine asende; and se Fæder lufað
þa þe gelyfað on Crist, and se bið gesælig þe swylce lufe
underfehþ.
 219. Ic ferde fram þam Fæder, and com to middanearde; ic
forlæte eft middaneard, and ic fare to þam Fæder.
 221. He com to middanearde, and wæs mann gesewenlic, se ðe
ungesewenlic mid þam soðan Fæder wæs; and he forlet middaneard, mid
þam þe he up astah on þære menniscnysse to þam ungesewenlican; ac he
wunað swaðeah, oþ þissere worulde ende, mid his halgum mannum on
þære godcundnysse, swa swa he sylf behet, se ðe ne wægð næfre.
 228. Gif ðu þises wundrast, hu he wunian mage mid mannum on
eorðan, and eac swilce on heofenum, sceawa be þære sunnan, þe is Godes
gesceaft, hu heo mage asendan hyre scinendan leoman fram hire upplican ryne
ofer ealne middaneard.
 233. Se sunbeam bescinð þe swutellice eallne; and ne mæg se
Eallwealdend, gif ðu hine lufast, his leoman þe asendan, and eac þe
lufian?
 236. Þa sædon his folgeras mid swiðlicre blisse, Efne þu
sprecst nu swutellice, leof, and þu nateshwon ne segst nan bigspell nu us.
 239. Hwæt mage we eow secgan swutellicor be þysum þonne ða
apostolas hit gesæd habbað, swa swa ge gehyrdon nu on þissere segene?
 242. Nu we witon soðlice þæt þu wast ealle þing, and
þe nis nan neod þæt þe hwa axige.
 244. Ful soð hi sædon be þam soðan Hælende, þæt he
ealle þing wat, swa swa eallwealdend God; and þæt is seo swutelung his
soðan godcundnysse, þæt he mæg asmeagan ealra manna heortan, and ure
geþohtas þurhseon ealle; and we ne ðurfon axian hu he sylf don wylle.
 250. Þa apostoli sædon þa, swa swa we sceoldon don, On þam
we gelyfað, þæt þu fram Gode come.
 252. And we sceolon gelyfan on þone lyfigendan Hælend,
þæt se Fæder us lufie þe hine asende, and ure heortan onlihte mid
þæs Halgan Gastes gife, þam is æfre an wuldor and an wurðmynt,
AMEN.

END_TEXT
START_TEXT

ÆHom 9
B1.4.9.
Dominica post Ascensionem Domini: Pope 1967-8, I, 378-89.



 1. Se Hælend her on life, mid his halgum apostolum and mid
mannum wunigende, manega wundra wyrcende, on þære ylcan nihte þæs
ðe he on merien þrowode, sæde his folgerum on his fundunge þus:
þonne se Froforgast cymð þe ic eow asende fram minum Fæder, se ðe
is/ soðfæstnysse Gast, and se soðlice forðstæpð of ðam soþan
Fæder, he cyð gecyðnysse swiðe cuðlice be me, þæt is, þæt
he bið gewitnyss eallra minra weorca.
 10. And ge eac cyþað gecyðnysse be me, for ðan þe ge fram
anginne mid me wunedon.
 12. Ic spræc þas ðing to eow þæt ge ne beon
geæswicode.
 13. Hi geutlagiað eow of heora gesamnungum, ac se tima becymð
þæt þa þe eow ofsleað þæt hi wenað þæt hi gearcion Gode
þenunge swa; and þas ðing hi doð on heora gedwylde, for ðan þe hi
ne cunnon minne Fæder ne me.
 18. Ac ðas þing ic spræc to eow þæt ge beon gemyndige,
þonne heora tima cymð, þæt ic hit eow sæde.
 20. Se Hælend spræc openlice æfre to his geferum, and oft
to folces mannum on his micclan lare, wolde þæt menn wiston wið hwæt
hi hi warnian sceoldon, and hwæt menn don sceolon on heora Drihtnes willan,
þa þe his word wyllað mid weorcum gefyllan.
 25. Ge magon gehyran hu he sylf cwæð be ðam: <foreign>ego palam
locutus sum mundo; Et reliqua</foreign>; Ic spræc openlice to þisum middanearde; ic
tæhte on gesamnunge symle, and on ðam temple, þær ðær þa
Iudeiscan ealle ætsomne comon, and ic on digelnysse nan þing ne spræc.
 31. He sealde eac bysne soðlice mid þam, þæt witan sceolon
cyðan heora word openlice, and þa ðe manegum rædaþ, na mid runungum,
for ðan þe manega magon maran ræd findan þonne ænlypige magon mid
agenum gewille.
 36. Be þam ylcan us manað Godes wisdom on bocum: <foreign>Omnia cum
consilio fac, et post factum non pænitebis</foreign>: Gefada ealle þing fægere
mid geþeahte, and æfter þære dæde þe ne ofðingþ nan þing.
 40. Ne se wita ne sceal his wisdom behydan, gif he ræd cunne,
swa swa hit cwyð be þam: <foreign>Sapientia abscondita et thesaurus occultus,
quæ utilitas in utroque</foreign>;Se behydda wisdom and se bedigloda goldhord, hwilc
fremu is ænigum on aðrum þæra?
 46. And þæs behofað se cyning þæt he clypige to his
witum, and be heora ræde, na be rununge fare, for ðan þe se cyning is
Cristes sylfes speligend ofer ðam Cristenan folce þe Crist sylf alysde, him
to hyrde gehalgod, þæt he hi healdan sceole, mid þæs folces fultume,
wið/ onfeohtendne here, and him sige biddan æt þam soðan Hælende,
þe him þone anweald under him sylfum forgeaf, swa swa ealle cyningas dydon
þe gecwemdon Gode.
 55. Ælc cyning bið halig þe gehylt Godes folc, and mid lufe
gewissað, na mid wælhreownysse, ac æfre æfter rihte, na mid
anwilnysse, and wyle eac syllan, gif hit swa micel neod bið, his agen lif
æt nextan for his leode ware, swa swa se Hælend sealde hine sylfne for
us, þeah þe he mihte eall mancynn ahreddan butan his agenum deaðe, and of
ðam deofle geniman his agen handgeweorc, gif he swa don wolde.
 64. Se Hælend befran hwilon his halgan apostolas hu woruldmenn
sædon hwæt he him sylf wære.
 66. Hi andwyrdon him þus: Sume secgað þæt þu sy Iohannes
se fulluhtere, sume Helias, sume Hieremias, oþþe sum witega.
 69. Ða cwæð se Hælend heom to, Hwæt secge ge hwæt
ic si?
 70. Petrus him andwyrde mid anrædan mode, þu eart se soða
Crist, þæs lifigendan Godes Sunu.
 72. Þas word we sædon hwilon on sumon oþrum spelle mid
swutelum andgite; ac we secgað nu her þæt se Hælend sealde swa bysne
us mannum þæt we sceolon witan hwilc word we sylfe habbað, oþþe
hwilcne hlisan on ures lifes þeawum, and gerihtlæcan us æfre to
beteran, þæt we yfele bysne oðrum mannum ne syllon on ænigre
wohnysse oþþe anwilnysse; for ðan þe seo yfele bysen byð openlice
forwyrd.
 81. Eft sæde se Hælend, Ic sealde eow bysne, þæt swa swa
ic eow dyde, þæt ge don sylfe swa.
 83. Nu sæde se Hælend, swa swa us segð þis godspell,
ðonne se Frofergast cymð þe ic eow asende fram minum Fæder, se ðe is
soðfæstnysse Gast, and se soðlice forðstæpð of ðam soþan
Fæder, he cyð gecyþnysse swyðe cuðlice be me, þæt is, þæt
he byð gewitnys ealra minra weorca.
 89. Mannum næs na swa cuð on swa micelre swutelunge be
þære halgan þrynnysse, ær þæs Hælendes tocyme on his
menniscnysse, ac he mannum geopenode oftrædlice mid wordum be his
heofonlican Fæder and be þam Halgan Gaste, and he sylf spræc to
mannum, þæt secgende swutelice, swa swa ge gehyrdon her on þisum
godspelle.
 96. On oþre stowe he sæde, swa swa Matheus awrat, to his
halgum apostolum, þus heom bebeodende: <foreign>Euntes ergo docete omnes gentes,
baptizantes eos in nomine Patris, et Filii, et Spiritus sancti; et reliqua</foreign>:
Farað eornostlice to fyrlenum landum; lærað ealle þeoda, and mid
geleafan fulliað on þæs Fæder naman, and his Suna witodlice, and
þæs Halgan Gastes; þus cwæð se Godes Sunu.
 104. Her is micel swutelung þæs soðan geleafan, hu se
Hælend sylf hit sæde, and bead þæt ealle þeoda sceoldon swa beon
gefullode on þa halgan þrynnysse and soðe annysse; and þes an geleafa
is eallum to healdenne, þam mannum þe habbað ænigne myne to Gode.
 110. He cwæð þæt he sylf wolde asendan þone Gast,
þære soðfæstnysse Gast, þe of ðam Fæder forðstæpð, for
ðan þe se Frofergast forðstæpð of heom bam, heora begra Lufu, gelic
him on mihte.
 114. Þone asende se Sunu, and sæde þæt he sceolde
gecyðnysse cyþan be Criste swutelice.
 116. Hi begen hine sendon, and he sylfwilles com, for ðam þe se
ylca Gast, þurh his godcundnysse, swa swa ælmihtig Wealdend swiðe wide
todælþ his gastlican gifa ofer Godes folce on eallum middanearde swiðe
mihtiglice; and he his seofonfealdan gifa besæwð on us mannum, be þam
þe him gewyrð, and we us sylfe gearciað mid estfullum mode, þæt he
mid us wunige.
 124. Micel let se Hælend þæs Halgan Gastes gecyðnysse,
þæt is, his gewitnysse, for ðon þe he wurðode begen þone
heofenlican Fæder and þone Halgan Gast oft on his menniscnysse on þisum
middanearde, swa swa us swiðost segð Iohannes gesetnys on þære
feorðan Cristes bec, þe Iohannes sylf awrat.
 130. Se Halga Gast cydde gecyðnysse be Criste ærist þam
apostolum on þære upflora, þa þa he on fyres gelicnysse befeng hi
ealle and hy ealle onælde, swa swa man isen deð, butan
ælcere/ dare, mid incundre lufe.
 135. Hi wurdon þa gewissode wundorlice mid his gife be Cristes
menniscnysse, and hi cenlice bodedon cyningum and ealdormannum embe þæs
Hælendes fær; and on ealre soðfæstnysse he hi symle getrymde.
 139. His gifa syndon micele on seofonfealde wisan: on wisdome and
on andgite and on wislicum geþeahte, on modes anrædnysse mid micelre
strengðe, on soðum ingehyde and on arfæstnysse, on Godes ege eac mid
underþeodnysse; be þysum we sædon swutelicor iu ær.
 145. Mid godum inngehyde he gladaþ ure mod, and þurh hine we
oncnawað hwæt us to donne is, and he us gestrangað to þære
fremminge, þæt we for earfoðnysse ure anginn ne forlæton; and se ðe
Cristes Gast næfð, nis he na Cristes mann.
 150. And ge eac cyþað gecyðnysse be me, for ðan þe ge
fram anginne mid me wunedon.
 152. Ðurh þone Halgan Gast hi wurdon gebylde, and eac heora
anrædnyss eall wæs gestrangod þurh þæt þæt hi wunedon mid
þam wuldres Drihtne, on ealre his fare, fram frymðe his lare, and mihton
buton tweon bodian mancynne þæt þæt hi gehyrdon and hi sylfe
gesawon.
 158. Be þam cwæð Petrus on his bodunge iu: Of deaþe he
aras on þam þriddan dæge, and us he wæs geswutelod; na eallum folce,
ac we ðe æton mid him, and eac swilce druncon, æfter ðam þe he aras
of ðam deaþe gesund.
 163. Crist wolde habban him sylfum to gewitan þa halgan witegan
þe witegodon be him on þære ealdan gecyðnysse, ær ðan þe he
come to mannum, and eft syððan his apostolas, swa swa we sædon nu her;
and þa halgan martyras syndon his gewitan, þe heora lif sealdon, for his
geleafan ofslagene; and ælc þæra þe soð tæcð on soðfæstre
lare is Cristes gewita wið ða unrihtan gedwolan þe gedwyld lufedon
oþþe gyt lufiað.
 172. Ic spræc þas þing to eow þæt ge ne beon
geæswicode.
 173. Hi geutlagiað eow of heora gesamnungum.
 174. Se bið geæswicod þe on orwennysse þurh yfele
gebysnunga hihtleas befylþ, and byð þonne beswicen on synlicum gylte, gif
he unwær byð wið ða yfelan bysne.
 178. Nu warnode se Hælend wið þæt his apostolas, and
cwæð þæt þa ehteras of heora gemotum hi woldon geutlagian, and mid
ealle adræfan, swa swa þa Iudeiscan dydon eft syððan beswungon þa
apostolas, and him swiðe forbudon þæt hi nan ðing ne bodedon be þam
Hælende nahwar; ac hi noldon geswican swaðeah þære bodunge, cwædon
þæt hit gedafenað Drihtne to gehyrsumienne swiðor þonne mannum; and
hi swa eac dydon.
 187. Ac se tima becymð þæt þa ðe eow ofsleað,
þæt/ hi wenað þæt hi gearcian Gode þenunge swa.
 189. Þa Iudeiscan wendon þe wunnon wið ðone Hælend
þæt hi Moyses lage mihton swa gefyllan, mid þam þe hi acwealdon
Cristes bydelas, þe þæt godspell bodedon under Godes gife, on þære
niwan gecyðnysse, þa ða Iudeiscan ne cuðon.
 194. Þa oftorfodon hi Stephanum mid stanum oð deað, and
þone rihtwisan Iacob mid heora reðnysse, and þone oþerne Iacob hi eac
beheafdedon, and besetton ehtnysse on þa oðre apostolas, and mid
niðfullum hatungum heora lare onscunodon.
 199. And þas ðing hi doð on heora gedwylde, for ðan þe hi
ne cunnon minne Fæder ne me.
 201. Ða Iudeiscan noldon urne Drihten oncnawan mid soðum
geleafan, þæt he Godes Sunu is, ac mid anwilnysse his wordum
wiðcwædon, and nabbað nu naðor ne þone Fæder ne hine, swa swa he
sylf sæde on sumum oðrum godspelle: Se ðe me hatað, he hatað minne
Fæder.
 207. Ac þas ðing ic spræc to eow þæt ge beon gemyndige,
þonne heora tima cymð, þæt ic hit eow sæde.
 209. Se Hælend hi warnode wið þa toweardan gefeoht, for
ðan þe gehwa mæg micele eað acuman þa earfoðnyssa þe him æror
beoð cuðe, þonne þa færlican þe him færinga becumað.
 213. And micel frofor him wæs on þam gefeohte eft, þæt se
sylfa hi warnode þe him symle mihte on þam gewinne gehelpan, þæt hi
hæfdon sige, and æfter þam sige heom gesælþe forgifan, and þone
ecan wurðmynt on wuldre mid him, se ðe a rixað on ecnysse.
 218. AMEN.

END_TEXT
START_TEXT

ÆHom 10
B1.4.10.
Dominica Pentecosten: Pope 1967-8, I, 396-405.



 1. Iohannes se godspellere, þe ðis godspell awrat, sæde
þæt se Hælend her on þisum life on sumne sæl spræce to his
apostolum ðus: Se ðe me soðlice lufað, he hylt mine spræce, and min
Fæder hine lufað, and wyt becumað to him, and mid him wuniað witodlice
begen.
 7. Se þe me ne lufað, ne hylt he mine spræce.
 8. And seo spræc þe ge gehyrdon, nis heo na min spræc, ac
þæs ylcan Fæder þe me asende.
 10. Ic spræc ðas þing to eow mid eow nu wunigende.
 11. Se halga Froforgast þe min Fæder asent on minum naman eow,
he eow tæcð ealle þing, and eow ealle þing geswutelað, swa hwæt
swa ic eow secge.
 14. Ic forlæte eow sibbe, and mine sibbe eow sylle.
 15. Ne forgife ic eow swa swa þes middaneard gifð.
 16. Ne beo eower heorte gedrefed, ne ne forhtige nateshwon.
 17. Ge gehyrdon þæt ic sæde soðlice nu eow, þæt ic
sylf nu fare, and ic cume to eow.
 19. Gif ge me lufedon, ge witodlice blissodon, for ðam þe ic
fare to minum Fæder nu, for ðan þe se Fæder is mare þonne ic sy.
 22. And nu ic hit eow secge ær ðan þe hit gewurðe,
þæt ge þonne his gelyfon þonne hit gedon bið.
 24. Ne sprece ic na fela þing heonon forð to eow.
 25. Ðises middaneardes ealdor to me sylfum becom, and he nan
þing næfð eallunga on me; ac oncnawe þes middaneard þæt ic minne
Fæder lufige, and swa swa he bebod me gesette, swa ic do untwylice.
 29. Se Hælend us sæde on þisum halgan godspelle þæt se
ðe me lufað, he hylt mine spræce.
 31. Þære lufe fandung is þæs weorces fremming, þæt
is þæt God wile þa weorc habban æt us, þæt we mid godum weorcum
hine wurðian a, na mid nacodum wordum butan þære fremminge, for ðan
þe seo lufu sceall beon geswutelod mid dædum.
 36. And min Fæder hine lufað, and wit becumað to him, and
mid him wuniað witodlice begen.
 38. Gesælig bið se mann þe swilce cuman underfehð, gif he
mid unþeawum hi aweg ne adrifð, ne mid sweartum synnum, swilce cuman him
fram.
 41. Ne hi ne cumað na butan heora begra Lufu, þæt is se
Halga Gast, þe hi asendon begen on þysum ylcan dæge ofer ða apostolas,
þæt Godes lufu wære wuniende mid heom, for ðon þe hi on eorðan
embe God þa smeadon, and his willan gefremedon mid þæs weorces fremminge
on manegum wisum, on wundrum and tacnum, þurh ðone ylcan Gast æfre
gestrangode.
 49. God sylf afandað ælces mannes heortan, hwæðer se
mann wylle his wununge habban, oþþe leahtras lufian, þe Gode misliciað;
and nan mann ne bið fram Gode forlæten, buton he sylf forlæte his lufe
him ær fram, and bið þonne his gylt þæt hine God swa forlæt, for
ðan þe he ne rohte on his receleaste Godes wununge on him, ne eac his
neosunge.
 57. Se Hælend us sæde on þysum soðum godspelle, Se ðe
me ne lufað, ne hylt he mine spræce.
 59. Ne bið seo lufu idel, gif heo God lufað, ac wyrcð
mihtilice micele þing æfre, and gif heo wyrcan nele, nis heo þonne
lufu.
 62. Godes lufu sceal beon geswutelod on us on muðe and on mode
and on þæs mannes life, þæt he Godes spræce mid godnysse gefylle.
 65. And seo spræc þe ge gehyrdon, nis heo na min spræc, ac
þæs ylcan Fæder þe me asende.
 67. Se Hælend, þe ðis spræc, is gehaten Word, of ðam
Fæder acenned, and he sylf cwæð forði þæt seo spræc nære
þe he þa spræc to him his sylfes agen spræc, ac his Fæder
spræc, þonne he is þæs Fæder Word þe wið hi þa swa spræc;
and heom bam synd gemæne, butan ælcere tweonunge, ægðer ge word ge
weorc, and witodlice ealle þing.
 74. Ic spræc þas ðing to eow mid eow nu wunigende.
 75. He wæs ða mid heom wunigende lichamlice, and he heom fram
ferde swiðe fus to heofonum, to his ecan myrhðe, þe he æfre hæfde,
and he wunode swaðeah witodlice mid him þurh his godcundnysse, and hi
gewissode a.
 80. Se halga Frofergast, þe min Fæder asent on minum naman
eow, he eow tæcð ealle þing, and eow ealle þing geswutelað, swa
hwæt swa ic eow secge.
 83. Se Halga Gast is gehaten Paraclitus on Greciscre spræce, and
on Leden Consolator, þæt is Frefrigend on Englisc, for ðan þe he
gefrefrað þæra manna heortan þe heora synna behreowsiað, and he sylf
gedeþ ealra synna forgifennysse on eallum middanearde, þurh his micclan
gife, and he gegladað ælcne þe on Gode truwað, and ealle þa englas
þe eardiað on heofenum he endemes gegladað to Godes lufe æfre, for
ðan þe he sylf is soðlice Godes lufu, þæs Fæder and þæs
Suna, him symle gemæne, of him bam æfre, anes gecyndes.
 95. He wearð asend þa, swa swa se Hælend sæde, fram ðam
halgan Fæder, and fram his Suna eac, on fyres gelicnysse swiðe hlude
swegende ufan of heofenan ofer ða apostolas on þysum ylcan dæge on anre
upflora; on ðam huse wæron hundtwelftig manna ða, þæs Hælendes
folgeras, þe him folgodon on life; on þam wæs þæt anginn ealles
Cristendomes, and hi eallne middaneard, þurh ða micclan gife þæs
Halgan Gastes, to Gode gebigdon.
 105. We habbað gesæd swutellicor be þisum on þam oðrum
spelle þe her to gebyrað, on þam man mæg gehyran be þam Halgan
Gaste, se ðe hit rædan wyle, oþþe rædan gehyrð.
 109. Buton se Halga Gast nu eowre heortan onlihte mid his gastlican
gife, ne gað ure word aht innto eowre heortan, eow to onbryrdnysse, ne to
nanre beterunge butan his gife.
 113. Ealle ge gehyrað þas ane rædinge, and swaðeah butan
twyn ne beoð ealle eowre mod gelice onlihte þurh ðas lare endemes, for
ðan þe se Halga Gast þurh his godcundnysse his gife eow forgifð be
þam þe he wyle; he is ælmihtig God, and he ealle þing gehylt mid þam
Fæder and þam Suna, on anre godcundnysse.
 120. Se Hælend þa sæde his apostolum þus: Ic forlæte
eow sibbe, and mine sibbe eow sylle.
 122. Sibbe he forgeaf symle his apostolum, and sibbe he lufað on
geleaffullum mannum, mid soðfæstnysse, a butan swicdome.
 125. He forlet hi on sibbe, and heom syððan forgeaf his þa
ecan sibbe on his rice mid him.
 127. Ne forgife ic eow swa swa ðes middaneard forgifð.
 128. Ðes middaneard forgifð þa gewitendlican þing, and he
forgifð þa ecan þam þe hine lufiað.
 130. Ne beo eower heorte gedrefed, ne ne forhtige nateshwon.
 131. Se Hælend hi gefrefrode mid his fægerum wordum, nolde
þæt hi wurdon wiðinnan gedrefede for his fundunge þa and his fær to
heofenum, and he heom þus sæde, swa swa ðis godspell us segð: Ge
gehyrdon þæt ic sæde soðlice nu eow þæt ic sylf nu fare, and ic
cume to eow.
 137. For ðan þe he ða ferde, and he gefette hi eft to
þære ecan blisse, swa swa he heom behet.
 139. Gif ge me lufedon, ge witodlice blissodon, for ðan þe ic
fare to minum Fæder nu, for ðan þe se Fæder is mare þonne ic sy.
 142. Hi lufodon hine ealle, and swaðeah forhtodon, for ðan þe
he swa fus wæs fram heom þa to heofonum, ac hi mihton blissian on mode
þæs ðe swiðor, þæt he to wuldre ferde of ðisum gewinnum, and
þæt hi sylfe moston syððan him fylian.
 147. On þære menniscnysse is se Fæder mare, and be
þære he spræc swa ær his ðrowunge, ær ðan þe he sylf wæs
gewuldrod mid his æriste, and swa is gecweden be Cristes menniscnysse.
 151. Be þam ðe he soð God is, he wæs symle acenned of
ðam ælmihtigan Fæder, eal swa mihtig swa he, for ðam þe se
ælmihtiga ne mæg beon na læsse; be þam þe he mann wæs, he
wæs of Marian acenned; be þam þe he lichama wæs, he læg bebyrged;
on þam ðe he dead wæs, he aras of deaþe, þæt is on ðam menn,
þe mihte beon dead, for ðan þe his godcundlice miht ne mihte beon dead.
 159. Arrius hatte iu sum healic gedwola, se wolde lytlian þone
leofan Hælend, þæt he unmihtigre wære on his mægenþrymme
þonne se halga Fæder wæs on his godcundnysse; ac þam gedwolan becom,
for his micclum gedwylde, swyðe bysmorlic deað, swa swa bec us secgað,
swa þæt him aeode ut eall his innoð togædere þa ða he to gange
eode, and he swa earmlice swealt, swa æmtig on innoðe swa swa his geleafa
wæs, for ðan þe he wolde wanian on his gewitleaste þæs
Hælendes mihte, þe ne mæg beon gewanod.
 170. Olimpius wæs gehaten sum oðer gedwola, se sæt him on
bæðe, and he ungesæliglice spræc mid gedwylde, for ðan þe he
gedwola wæs, hæfde him to hospe þa halgan ðrynnysse, ac him com fyr
to færlice ehsynes, and forbærnde his lic eall on þam baþe to colum,
þæt he mihte witan hwæne he tælde.
 177. We sceolon gelyfan on þone lyfigendan Hælend, þæt he
ælmihtig God is æfre mid þam Fæder, and mid þam Halgan Gaste, on
anre godcundnysse; seo godcundnys ne mæg næfre beon gelytlod.
 181. Ðis godspell segð git forð þæt se Hælend sæde
ða, And nu ic hit eow secge ær ðan þe hit gewurðe, þæt ge
þonne his gelyfon þonne hit gedon byð.
 184. Þis is swutellice gesæd, and he sæde forð git, Ne
sprece ic na fela þing heonon forð to eow, for ðan þe he þæs on
merien for mancynne ðrowode, and ne spræc na leng on þam life wið hi.
 188. Ðises middaneardes ealdor to me sylfum becom, and he nan
ðing næfð eallunga on me.
 190. Þæt wæs se sylfa deofol, þe on ðam synfullum
rixað, and is yfel ealdor arleasra manna, se com to þam Hælende, cunnode
gif he mihte ænige synne oþþe sumne gylt on Criste afindan, ac he ne
funde nan þing, swa swa se Hælend her him sylf sæde nu on þisum
godspelle þe ge gehyrdon nu.
 197. Se deofol þa forleas þæt he gelæht hæfde to his
anwealde æror of Adames cynne, eall þæt on God gelyfde, and hi alysde
Crist, se ðe butan synnum unscyldig þrowode, and he sigefæst swa
siðode heonon mid þam herereafe þe he on helle gefette, ealle his
gecorenan of Adames cynne.
 204. Se hælend cwæð þa gyt on þises godspelles ende, Ac
oncnawe þes middaneard þæt ic minne Fæder lufige, and swa swa he
bebod me gesette, swa ic do untwylice.
 207. On þam we magon tocnawan þæt Crist lufode his Fæder,
on þam þe he wæs gehyrsum his Fæder oþ deað, and be his bebode he
us swa alysde, sylfwilles swaðeah; þam sy a wuldor mid þam Halgan Gaste
on ecnysse, AMEN.

END_TEXT
START_TEXT

ÆHom 11
B1.4.11.
Sermo ad populum in octavis Pentecosten dicendus: Pope 1967-8, I, 415-47.



 1. We wyllað eow secgan sume swutelunge nu be þam halgum tidum
ðe we healdað and weorðiað on geleaffullum cyrcum mid Godes lofsangum,
þæt ge sum andgit þæron tocnawan magon, hu eall ðæs geares
ymbegang Gode ælmihtigum ðeowað.
 6. Ærest we worðiað on Middewintres Dæge ures Hælendes
acennednysse, hu he to mannum com on soðre menniscnysse mid flæsce
befangen for ure alysednysse of þam halgan mædene Maria gehaten, seo ðe
ana is ægþer ge mæden ge modor.
 12. On þam twelftan dæge þære tide ymbeganges we
wurðiað mid lofsangum hu ða geleaffullan cyningas of eastdæle comon
ðe Criste lac brohton, and hu he wearð gefullod fram þam fulluhtere
Iohanne on ðære ea Iordane on ðam ylcan dæge, þeah ðe he unsynnig
wære, ac he wolde sylf swa gehalgian ure fulluht mid his halgan lichaman,
and ealle wæterstreamas mid his ingange.
 20. On þam feowerteogoðan dæge fram his acennednysse, ðe
we cweðað on Englisc Candelmæssedæg, bær þæt halige mæden
his modor Maria ðone heofonlican æþeling to þam halgan temple mid
þam ælicum lacum, swa swa se ælmihtiga God ær Moysen bebead, þam
mæran heretogan, and se ealda Symeon him sealde ðær bletsunge, and be
him witegode, and eac seo wudewe Anna.
 28. On Lengtenes anginne we eac swylce wurðiað mid urum
lofsangum hu se leofa Hælend on þam westene fæste feowertig daga
tosomne, and hu hine ðær costnode se hetela deofol, ac he wearð
oferswiðed þurh þone soðan Hælend.
 33. Eft we weorðiað on ufeweardan Lengtene on halgum
rædingum þæs Hælendes ðrowunge, hu he wæs gefæstnod for urum
synnum on rode on Langgan Frigedæge mid feower næglum, and gewundod mid
spere syððan he gewiten wæs, and hu he wæs bebyrged on þam ylcan
dæge, and us swa alysde mid his agenum deaðe.
 40. He aras eft of deaðe on þam Easterdæge, mid þam ylcan
lichaman ðe he ær on ðrowode to ecum ðingum awend, mid undeadlicnysse,
and we wurðiað þa tid wurðlice mid sangum seofon niht on an, swilce hit
an dæg sy, for ðære micelan mærðe mancynnes alysednysse.
 46. On ðam feowerteogoðan dæge þæs ðe he of deaðe
aras, he astah to heofonum to his halgan Fæder, mid þam ylcan lichaman
ðe he of deaðe arærde, ætforan his apostolum, þe him folgodon on
life; and we eac wurðiað wurðlice þone dæg on ðunresdæg on
ðære Gangwucan, for ðam ðe he geopenode us infær to heofonum mid
his agenum upstige, gif we hit geearnian willað.
 54. Eft ðæs ymbe tyn niht on urum ðeowdome we mærsiað
þone dæg mid mærlicum wurðmynte þe we hatað Pentecosten, on ðam
com se Halga Gast of heofonum swegende ofer ða halgan apostolas, on fyres
gelicnysse, and afylde þæt hus ðær þær hi inne sæton, and
sealde heora ælcum swa micele mihte, þæt hi mihton sprecan mid eallum
gereordum ðe on eorðan syndon, and hi eac gebylde to ðære
godspellican/ bodunge, swa þæt hi unforhte ferdon geond ðas woruld, and
ða hæþenan gebigdon to þæs Hælendes geleafan, and fela wundra
worhton, and gefullodon mancynn.
 66. Seofon dagas we wurðiað mid urum sange on cyrcan ðone
halgan tocyme þæs Halgan Gastes, for ðære seofonfealdan gife þe he
gifð mannum, swa swa we sædon eow on sumum spelle ær, hu he todælð
his gifa on geleaffullum mannum be þam ðe he sylf wile, for ðan ða he
soð God is.
 72. On ðyssere wucan we wurðodon ðas tid, and nu todæg we
heriað þa halgan þrynnysse mid urum ðeowdome, and on ðyssere wucan
oð Sunnanæfen we singað be þam, and we belucað swa mid urum
lofsangum þone halgan geleafan þe we habbað to Gode, for ðan ðe we
gelyfað on þone lyfiendan God, on ða halgan þrynnysse, þe heofonas
gewylt and ealle gesceafta, an ælmihtig Scyppend, swa swa gewrita cyðað
on Cristenum bocum, and ða halgan fæderas, fram frymðe middaneardes.
 83. Æfre wæs se Fæder witodlice mid þam Suna, and eac se
Halga Gast, on eallum his færelde, for ðan ðe hi ðry sind an
þrymwealdend God on anre Godcundnysse æfre rixiende, on anum gecynde,
ealle gelice mihtige; ac se sunu ana soðlice underfeng ða menniscnysse of
us, þe he us mid alysde.
 90. Eall ðæs geares ymbegang herað God ælmihtigne, and we
mid urum ðeowdome geðwærlæcað þam tidum, ac we nellað nu secgan
na swiðor embe ðæt, ac we wyllað embe us sylfe secgan hwæthwega.
 94. Se frumsceapena mann, swa swa we sædon eow oft, Adam ure
fæder, wæs ðurh God swa gesceapen þæt he beon mihte butan synnum
æfre, and eac butan deaðe, gif he his Drihtne gehyrde; and gif he syngode,
he sceolde beon deadlic; and he wurde gesælig gif he na ne syngode, þa
ða he soðlice mihte synna forbugan, and he wurde earming, ða ða he
eaðelice mihte synna forbugan, gif he syngode.
 103. Ða com se ealda deofol mid andan afylled, and beswac ðone
mann, þæt he syngode wið God, and his bebod tobræc þe he him bebead
to healdenne, and he wearð ða deadlic, and eall his ofspring syððan.
 107. Ne gesceop God þone deað, ne he soðlice ne blissað on
manna forwyrde, swa swa gewritu secgað.
 109. <foreign>Inuidia autem diaboli mors intrauit in orbem terrarum</foreign>: Ac
ðurh þæs deofles andan se deað com on ðas woruld.
 111. On ðreo wisan he cymð, swa swa hit fullcuð is: <foreign>Mors
acerba, mors inmatura, mors naturalis</foreign>; ðæt is on Englisc, se bitera
deað, se ungeripoda deað, and se gecyndelica.
 115. Se bitera deað is gecweden þe bið on cildum, and se
ungeripoda deað, on geongum mannum, and se gecyndelica, þe becymð þam
ealdum.
 118. Ælc man him ondræt þæs lichaman deað, and feawa
him ondrædað þære sawle deað.
 120. Þam lichaman men tiliað, þe lange lybban ne mæg, and
ne tiliað þære sawle þe ne swelt on ecnysse.
 122. Ne becymð na yfel deað þam ðe ær wel lyfode, ac se
hæfð yfelne deað ðe þam deaðe folgode, and on yfelum dædum
deofle gecwemde.
 125. Ne ðearft ðu na hogian hu ðu sceole sweltan, ac hoga
ðu swiðor hu ðin sawol sceole æfter þam forðsiðe faran be
gewyrhtum, oððe to reste, oððe to reþum witum.
 129. Twegen deaðas synd, swa swa us secgað bec: an is ðæs
lichaman deað, þe eallum mannum becymð, oðer is ðære sawle deað,
þe ðurh synna becymð, na eallum mannum, ac þam manfullum anum, and
heora sawul losað fram þam ecan life, and ne swelt ðeah næfre on
ðære hellican susle, ac bið æfre geedniwed to þam ecum witum.
 136. Þysum deaðe ætwindað, swa swa ure Drihten cwæþ,
ða ðe his word healdað, and hi habbað þæt ece lif mid þam
soðan Hælende, þe hi gehyrsumedon on life.
 139. Ælc man ðe Godes freond is sceolde swyðe æfstan
æfre mid godum weorcum, þæt he Gode gecwemde, and to þam earde becume
ðe us behaten is, þæt is heofonan rice, swa swa Crist us behet.
 143. Hwa dorste æfre gewilnian þæs wynsuman eardes, and swa
miceles wurðmyntes, gif se welwillenda Hælend us ne behete þone
heofonlican eard, and forði com to middanearde þæt he mancynn alysde,
ægðer ge weras ge wif, and ða unwittigan cild, and ða gehadodan menn
þe healdað heora clænnysse, and wið deofles costnunge dæghwamlice
campiað; nu ne mæg Godes behat beon us alogen, ðe us hæfð behaten
heofonan rices myrhðe, for his arfæstnysse, na for ure godnysse.
 153. Micel heap andbidað þær ura holdra freonda ures tocymes
to him, hohfull git embe us, orsorh be him sylfum, woldon us geseon on
ðære ylcan blisse ðe hi on wuniað.
 157. Hwa nele nu efstan to ðære ecan blisse fram þyssere
earfoðnysse ðe we on wuniað, fram deofles hæftnyssum to þam
arfæstan Drihtne?
 160. Is swaðeah micel neod þæt ða ðe manegum fremiað,
þæt heora lif beo þæs ðe leng mid us, and mid heora fultume us
gefyrðriun to Gode.
 163. Se syrwienda deofol swicað æfre embe us, and on þæs
mannes forðsiðe fela cnottan him bryt; ac se mann behofað micclum gebeda
gehadodra manna, þe him foreðingian on his forðsiðe, þæt he þam
feonde ætberste; for ðam ðe we rædað on bocum þæt se reða
feond come swilce egeslic draca to anum licgendum cnihte, wolde his sawle
habban for his synnum to helle, ac ðær comon munecas to on ðæs mannes
forðsiðe, and geornlice bædon for þam geongan cnihte, oððæt hi
swa afligdon þone feondlican dracan, and se cniht gewyrpte, and wunode on
life, oððæt he his synna gebette, and eft syððan gewat, ac he ne
geseah ðone dracan ða, for ðan ðe he oferswiðed wæs.
 177. Man sceal eac syllan þam seocan men husel, þa hwile ðe
he hit þicgan mæg, ær ðam ðe he sawlige, for ðan ðe us secgað
bec þæt he hit sceole ðicgan, ac he his ne mæg onbyrian gif he bið
gewiten ær.
 181. To goddra manna forðsiðe God asent his englas, þæt hi
heora sawla onfon on heora forðsiðe, and gelædon to reste, swa swa we
leorniað on bocum, and Crist him tæcð wununge be heora gewyrhtum.
 185. Ða ðe gode beoð, and Gode ær gecwemdon, on eallum
godum weorcum, ða wuniað mid Gode, and ða ðe ne beoð ful gode, ne
afeormode mid ealle fram eallum heora synnum, þa sceolon to witum faran, and
on þam witum þrowian, oððæt hi wurðon clæne, and þurh
ðingrædene ðanon alysde.
 191. Ða fordonan synfullan þe deofle gehyrsumodon on eallum
synnum, and forsawon heora Drihten, and swa geendodon, þa sceolon to helle
swa raðe swa hi gewitað, and ðær wunian æfre.
 195. Gif se man wolde huru, þonne he seoc bið, to Gode
gecyrran, and his synna geandettan mid soðre bereowsunge, se soðfæsta
Dema him wolde mildsian, þæt he moste huru on Domesdæge þam deofle
ætwindan.
 200. Nis na eallum mannum se gemænelica deað gelice earfoðe,
ac foroft becymð þam synfullan men sumera synna forgyfennys, þurh ðone
earfoðan deað þe hine swa swiðe drehte, and ðurh ðone ogan þæs
egeslican deaðes.
 205. Sume eac blissiað on heora forðsiðe foroft, þonne hi
witodlice geseoð þæt hi sceolon to reste, and gladað þonne seo
sawul, and swa gewit of life.
 208. Sumera manna sawla siðiað to reste æfter heora
forðsiðe, and sume farað to witum, be þam ðe hi geworhton ær, and
beoð eft alysede þurh ælmesdæda, and swiðost þurh ða mæssan,
gif him man fore deð, and sume beoð fordemede mid þam deoflum to helle,
and se ðe æne cymð to helle, ne cymð he næfre ðanon, and se ðe
æne cymð to reste, ne cymð he næfre to witum.
 216. Seo sawul hæfð soðlice, swa swa us secgað bec,
þæs lichaman gelicnysse on eallum hyre limum, and heo gefret softnysse
oððe sarnysse, swa hwæðer swa heo on bið, be þam ðe heo
geearnode ær.
 220. Sume leahtras beoð on ðisum life gebette, and sume
æfter deaðe, swa swa ure Drihten sæde; ac ða micclan synna ne magon
þær beon gebette, ne þam fordonan ne fremað þæt þæt him man
fore deð, for ðan ðe he his ne geearnode ær on his life.
 225. Ða leohtan gyltas and ða lytlan synna beoð þonne
afeormode þurh ðæt witniendlice fyr, and nis nanes cynnes wite on
þyssere worulde swa teart swa swa þæt foresæde fyr þe afeormað
þa gymeleasan.
 229. Sume beoð þær lange, sume lytle hwile, be þam ðe
him fore beoð his frynd her on life, and be þam ðe he geearnode ær on
his life, and ælc mæg tocnawan oðerne on þam life, and ða ðe to
reste becumað oncnawað soðlice ge þa ðe hi ær cuðon ge þa ðe
hi na ne cuðon, for ðan ðe hi on weldædum wæron ær gelice.
 236. And þa halgan sawla þe on heofonum wuniað gebiddað for
us ðe on eorðan wuniað, and eac for ðam sawlum ðe syndon on witum,
and hi habbað gemynd heora holdra freonda, and we magon eac þingian ðam
ðe on witum beoð, and swiðust þurh mæssan, swa swa us secgað bec,
ac þam ðe on helle beoð ne gehelpð nan foreþingung.
 243. Þa halgan sawla syndon soðlice on blisse, on anfealdum
gyrlum þære ecan blisse, for ðan ðe hi lybbað nu butan heora
lichaman, ac hi onfoð heora lichaman, þeah ðe he formolsnod wære, eft
on ðam micclan dæge, þurh heora Drihtnes mihte, and hi beoð þonne
gefretewode mid fægerum lichaman, and þæt bið þæt oðer reaf
ðære ecan myrhðe, and hi beoð þonne ece, and æfre undeadlice, ge
on sawle ge on lichaman, gesælilice mid Gode, and heora lichama bið
ðonne swiðe leoht and wynsum, ðeah ðe he him hefig wære her on life
æror.
 254. Dæghwamlice hi willniað þæt Domesdæg cume
hraðe, þæt hi magon blissian on twyfealdre blisse, on sawle and on
lichaman, ac hi sceolon swaðeah be Godes willan abidan heora gebroðra
getel, and ðæra haligra manna ðe of middanearde cumað to him,
oððæt þær swa fela beon swa God foresceawode on ær, ða ða he
ærest gesceop ealle þas woruld.
 261. Nu hi sceawiað soðlice heora Scyppendes beorhtnysse, and
nis forði nan gesceaft þe hi geseon ne magon, ge on heofonum ge on
eorðan, ge ða ðe on helle beoð, ac hira bliss ne bið na swaðeah
gewanod, þurh ðæt þæt hi geseoð þa synfullan on witum, ac hi
ðanciað þæs ðe swiðor heora Scyppende æfre, þæt he hi swa
ahredde fram þam reðum witum.
 268. Þa halgan sawla geseoð swutollice ealle ðing, ac ða
arleasan sawla ðe on suslum wuniað ne magon gewitan hwæt gewyrð mid
us; hi habbað swaðeah hoge be heora freondum on life, þeah ðe hit naht
ne fremige, ne heora freondum ne him.
 273. Nis nanum men nu cuð, ne cucum ne deadum, ne nanum
gesceafte, swa swa se Hælend sæde, Hwenne se miccla dom eallum mannum
becume, for ðan ðe God sylf gesceop gesceafta swa swa he wolde, be nanes
oðres dihte, ne eac se dæg ne cymð þyssere worulde geendunge be
æniges mannes ræde, ac þurh his anes foresceawunge þe ealle ðing
gesceop.
 280. Ure Hælend sæde him sylf be þam dæge þæt
woruldmen bytliað and begað heora tilunge, and wæpmen wifiað, and
wifmen ceorliað, oðþæt se miccla dæg eallum mannum becymð, and se
Hælend sylf cymð mid his scinendum englum, and seo sunne forsweorcð, and
soðlice se mona, for ðam ormætan leohte þæs mihtigan Drihtnes.
 287. Understandað nu, men, hu micel miht is on Criste, þonne
seo sunne and se mona ne magon syllan nan leoht, for þam godcundan leohte
ðe gæþ of þam Hælende.
 290. Engla werod berað þa beorhtan rode him ætforan, and his
slagan geseoð hwæne hi ofslogon ær, and he æteowð þa wunda
gewislice him; þonne wepað þa synfullan and swiðe heofiað, þa ðe
on heora life ðone Hælend forsawon, and oncnawað heora synna mid
sorhfullum mode.
 296. Ðonne ofergæþ an fyr ealle ðas woruld, and se engel
blæwð þa seofoðan byman, þæt is seo æftemyste, and ealle men
arisað þe æfre wurdon on life mid lichaman cuce, and eal swa hraðe
beoð þa cuce ðe cumað þonne of helle swa swa ða lybbendan beoð
þe on life beoð gemette.
 302. Ða cucan beoð ofslagene sona mid þam fyre, ac hi beoð
þærrihte eft acucode on ecum lichaman, swa swa ða oðre, and hi ealle
ðonne beoð on anre ylde syððan, on þære ylde þe Crist wæs
ða ða he ðrowode, wæron hi on ylde deade, wæron hi on cildhade.
 308. Ælc man hæfð swaðeah his agene lenge, on ðære
mycelnysse þe he man wæs ær, oððe he beon sceolde, gif he fulweoxe,
se ðe on cildhade oððe samweaxen gewat.
 312. Swa swa God gesceop on sawle and on lichaman ge wæpmen ge
wifmen, and geworhte hi to men, and he ægðerne had eft syððan alysde,
swa he eac on Domesdæg of deaðe hi arærð, ge weras ge wif, and hi
wuniað æfre swa, butan ælcere galnysse, ge gode ge yfele, and nan wer
syððan ne gewifað næfre, ne wif ne ceorlað, ne hi cild ne
gestrynað.
 320. Ne ða halgan ne beoð þe to heofonum sceolon on ænigre
awyrdnysse, oððe wanhale, oððe anegede, þeah ðe he ær wære
lama on his life, ac his lima beoð him ealle ansunde, on scinendre
beorhtnysse, and grapiendlice on ðam gastlican lichaman.
 326. Ða wiðercorenan soðlice, ðe wuniað æfre on
suslum, hwæt sceal him ænig wlite on þam sweartan fyre, þonne he
æfre heofað, and egeslice gristbitað, and wolde gif he mihte wurðan to
nahte, oððe beon dead, ac he ne bið swaðeah, ne he of þam witum ne
mæg wurðan æfre alysed?
 332. Ælc man sceal arisan þonne þe æfre on life wæs;
wære he on wætere adruncen, oððe hine wilde deor æton, oððe
hine fyr forbærnde færlice to duste, and ðæt dust wurde toworpen mid
blædum, swaðeah se ælmihtiga God mæg hine eft aræran, se ðe
ealle þas woruld geworhte of nahte, and se ðe þises ne gelyfð, ne bið
his geleafa naht.
 339. Man bewint þone deadan gewunelice mid reafe, ac ðæt
reaf ne arist na ðe hraðor mid þam men, for ðan ðe he ne behofað
þæs huxlican reafes, ac þære gastlican gyrlan ðe him God
foresceawað.
 343. God asent þonne his englas, and hi gegaderiað him to ealle
his gecorenan of eallum middanearde, and standað ða godan men on Godes
swiðran hand, and ða wiðercorenan on his wynstran hand.
 347. Þonne sitt se Hælend on his heofonlican ðrymsetle,
mihtig and wuldorful, and milde þam godum, egeslic and andrysne þam earmum
synfullum, and ealle men geseoð swutollice þone Hælend on ðære
menniscnysse, ac ne moton swaðeah ða earman synfullan geseon his
godcundnysse; ða godan ana geseoð þa godcundnysse.
 354. His twelf apostolas, þe him folgodon on life, sittað
þonne eac on twelf domsettlum, and ealle ða halgan weras ðe ðas woruld
forleton, and woruldlice æhta mid ealle forsawon, sittað on domsetlum
soðlice mid him, and hi mid þam Hælende mancynne þonne demað.
 360. Ðær beoð feower gefylcu on þam micelan flocce:
þæt forme gefylc bið þe we her foresædon, þe sittað mid þam
Hælende on heora heahsettlum; him ne bið na gedemed, ac hi demað mid
Criste eallum oðrum mannum mihtelice on wuldre.
 365. Ðæt oðer werod bið þæra woruldmanna ðe on
godum weorcum Gode ær gecwemdon, and mid ælmysdædum geearnodon æt
Gode þa heofonlican wununge and þæt ece wuldor; hi ne demað nanum men,
ac him bið gedemed, swa þæt hi habbon heofonan rices wuldor.
 371. Ðæt þridde werod bið witodlice þonne þæra
Cristenra manna ðe cuðon heora geleafan, ac hi gremedon God mid gramlicum
dædum, and fullice lyfedon on fulum synnum æfre: morðslagan and
mandædan, and unmæðfulle gitseras, wigleras and wiccan, and
unlybwyrhtan, þeofas and reaferas, and ða reðan drymen, þa forsworenan
men, and ða swicelan wedlogan, ða fulan forliras, and ða fracodan
myltestran ðe acwellað heora cild ær þan ðe hit cuð beo mannum; hi
ne dydon nan god Gode to wurðmynte, ne nane ælmessan, ac geendodon on
synnum; him bið þonne gedemed mid þam deofle to helle.
 384. Þæt feorðe gefylc bið ðæra fulra hæðenra
þe nane cyððe ne hæfdon to þam heofonlican Gode, ne Cristes
geleafan ne cuðon on heora life; hi adrugon heora lif on deofles biggengum,
and hi butan Godes æ æfre syngodon, and eft butan Godes æ on ecnysse
forwurðað, mid þam leasan Cristenum æfre cwylmigende.
 391. Ne mæg þonne nan man nahwar beon behydd, ac ealle beoð
þær þe æfre cuce wæron, and þær beoð æteowde ure eallra
geðohtas, and ealle ure dæda eallum þam werodum; þæt ðe ær
wæs gebet ne bið þær na æteowed, ac ða ungebettan synna beoð
þær geswutelode; hi beoð þonne ofsceamode, and sorhfulle on mode,
þæt hi ær noldon andettan heora synna, and dædbote gedon be heora
lareowes dihte.
 400. Þær beoð ealle gelice, ge se hlaford ge se ðeowa, se
rica and se heana, on þam rihtan dome, and ðær nan man ne mæg ne ne
mot habban nane gewitnysse þe hine betelle, for ðan ðe his dæda beoð
undigle ðonne eallum.
 405. Ðonne cweð se Hælend of his halgan ðrymsettle to
ðam godum Cristenum ðe Godes willan gefremedon, ðe standað on his
swiðran healfe, þus secgende him to: <foreign>Uenite, benedicti Patris mei, Et
cetera</foreign>: Cumað, ge gebletsodan mines heofonlican Fæder, and habbað
þæt rice ðe eow gegearcod wæs fram þam forman anginne þissere
worulde.
 412. Me hingrode soðlice, and ge me gereordodon.
 413. Eft ða ða me þyrste, ge sealdon me drincan.
 414. Eac ic wæs cuma, and ge me underfengon.
 415. Ic wæs eac swilce nacod, and ge me scryddon.
 416. Ic wæs eac swilce untrum, and ge me geneosodon.
 417. On cwearterne ic wæs, and ge comon to me.
 418. Þonne andswariað hi ðam arfæstan Deman þus: Eala
ðu Drihten leof, hwænne gesawe we ðe oððe hungrienne and we ðe
feddon, oððe eft þurstine and we ðe scencton?
 422. Oððe hwænne wære ðu cuma and we ðe underfengon,
oððe/ hwænne wære þu unscryd and we ðe scryddon?
 424. Hwænne wære þu untrum and we ðe geneosodon, oððe
on cwearterne and we comon to ðe?
 426. Ðonne andwyrt se Cyning þam arfæstan and cweð: Soð
ic eow secge, þæt ge me sylfum dydon þas foresædan ðing, swa oft
swa ge hi dydon anum of ðisum lyttlum minra gebroðra.
 430. Þæt is soðlice swa to understandenne: swa oft swa ge
ælmessan dydon anum lytlan ðearfan of Cristenum mannum, þæt ge dydon
Criste, for ðan ðe Crist sylf is Cristenra manna heafod, and eft ða
Cristenan syndon Cristes lima.
 435. Ðonne cweð se Dema eft to ðam dreorigan heape ðe stent
on his wynstran hand, Gewitað heonan fram me, ge awyrigedan, into þam ecan
fyre ðe is ðam deofle gegearcod, and eallum his englum.
 438. Me hingrode soðlice, and ge me ne gereordodon; eft ic wæs
ðurstig, and ge me ne scencton.
 441. Eac ic wæs cuma, and ge me ne underfengon; ic wæs eac
swilce unscryd; nolde ge me scrydan.
 443. Ic wæs untrum and on cwearterne; ne come ge to me.
 444. Þonne andwyrdað þa synfullan þam soðan Deman ðus:
Eala ðu soða Drihten, hwænne gesawe we ðe hungrinne oððe
þurstigne, cuman oððe nacodne, untrumne oððe on cwearterne, and we ne
ðenodon ðe?
 448. Ðonne andwyrt se Dema þam earmum forscyldegodum: Soð ic
eow secge, me sylfum ge his forwyrndon swa oft swa ge his forwyrndon anum of
þisum lytlum.
 451. Ðonne gewitað þa earmingas and ða arleasan synfullan
into þam ecan wite mid þam awyrgedan deofle, and ða rihtwisan farað
forð mid þam Hælende to þam ecan life, mid his engla werodum.
 455. On ðisum wordum we magon gewislice tocnawan ðæt ða
synfullan beoð besencte ærest on helle, mid þam awyrgedum deoflum,
ðær ðær hi wunian sceolon, and ða halgan syððan siðiað to
heofonum.
 459. Be ðære ylcan endebyrdnysse awrat eac Iohannes ðus:
Heora ælcum wæs gedemed be his agenum weorcum; þonne se deað and seo
hell wurdon asende into þam bradan mere ðæs brastligendan fyres.
 463. Se deað and seo hell is se deofol sylf, for ðan ðe he is
ealdor ðæs ecan deaðes, and he is se ordfruma eallra ðæra witena.
 466. Þa cwæð eft Iohannes be ðam arleasum mannum:
ælc ðæra manna wæs aworpen into ðam widgillan mere ðæs bradan
fyres, ðe on ðære liflican bec æror næs awriten on þam ecan
gemynde, swa swa ðæra halgena naman ðe mid þam Hælende wuniað
syndon awritene on ðære wuldorfullan bec, þæt is seo forestihtung
fram frymðe mid Gode.
 473. On anum fyre hi byrnað on þam byrnendan mere, ða earman
menniscan menn, and ða modigan deoflu; þæt fyr bið ðonne ece, and hi
ecelice byrnað, ac heora lichaman ne magon næfre forbyrnan, for ðan ðe
hi beoð ece æfter þam æriste.
 477. Nu smeagað sume men hu ða ungesæligan deoflu magon
ðær gefredan ðæs fyres bryne on him, þonne hi syndon gastas, and
nabbað nanne lichaman.
 481. We secgað nu to soþan þæt ðæs mannes sawul is
belocen on his lichaman ða hwile ðe he lybbende bið, and heo of þam
lichaman ne mæg be hyre agenum dihte, ac ðæron forberð, swa betere
swa wyrse, blisse and sarnysse, and þonne heo ute bið, ne gefret se lichama
nane sarnysse.
 487. Eall swa eaðelice mæg se ælmihtiga God belucan ða
deofla on þam deorcan fyre, þæt hi ðæron cwylmion, and ofcuman ne
magon; and se ðe þa halgan englas on heofonum gegladað, se mæg eac
gedreccan þa deoflu on þam fyre, ðeah ðe hi gastas syndon,
forscyldegode ealle.
 493. Ðæra manna wite bið swa gemetegod þurh God þæt
se ðe hwonlicor syngode, þæt he hwonlicor ðrowað, and se ðe
swiðor syngode, þæt he swiðor ðrowige, and be his agenum geearnungum
ælc man ðær ðrowað.
 497. Ðæt liðoste wite and þæt leohtoste bið ðam
unwittigum cildum ðe wæron ungefullode, þe nane oðre synne ðurh hi
sylfe ne geworhton, buton þære anre ðe Adam þurhteah, and ðurh ða
ane wæs eall mancynn fordon, buton þam ðe gelyfdon on ðone lyfiendan
Hælend, and wurdon gefullode fram ðære fyrnlican synne.
 504. Ne magon þa fordemdan, ne furðon ða deoflu, þa blisse
geseon þe bið mid ðam halgum, syððan hi gebrohte beoð on þam
bradan fyre, ac hi ðær beclysede cwylmiað on eccnysse.
 508. Iohannes se Godspellere, on his gastlican gesihðe, cwæþ
þæt he gesawe syððan æfter ðisum, eallniwe heofonan and eallniwe
eorðan, for ðan ðe þes middaneard bið mid þam bradan fyre ðe on
Cristes tocyme cymð swa færlice eall geedniwod, and eac seo sunne and se
mona soðlice be seofanfealdum beoð beorhtran þonne hi nu syndon, be þan
ðe us secgað bec; and on ðære niwan heofonan, and on ðære niwan
eorðan ne beoð nane oðre buton Godes gecorenan, þe his halgum
gegearcode fela eardungstowa.
 519. Æfter ðysum dome ure Drihten færð to his heofonlican
Fæder, mid þam halgum mannum ðe he on middanearde of þære moldan
arærde, and betæchð hi his Fæder, swa hit stent on bocum: <foreign>Cum
tradiderit regnum Patri suo</foreign>: þæt is on urum gereorde, þonne he
betæhcð rice his Fæder; for ðan ðe hi beoð Godes rice, and hi
rixiað mid Gode.
 526. Crist him gelæst þonne, swa swa he him on life behet,
ða ða he clypode of eorðan to his ælmihtigan Fæder: Fæder min,
ic wylle þæt ða wunion mid me ðe ðu me forgeafe of ðisum
middanearde, ðær ðær ic sylf eom, þæt hi geseon magon mine
beorhtnysse, ðe ðu me forgeafe, for ðan ðe ðu lufudest me, ær
ðam ðe middaneard gewurde.
 533. Se Hælend soðlice is his halgena heafod, and hi mid him
rixiað, his englum gelice, and hi God geseoð, swa swutellice swa swa
englas, swa swa Iohannes cwæþ to ðam Cristenum mannum: We hine soðlice
geseoð swutellice swa swa he is.
 538. And eft se apostol Paulus on his pistole cwæð: Nu we menn
geseoð swilce þurh sceawere, and on rædelse, ac we eft geseoð fram
ansyne to ansyne on þam ecan life.
 542. Eft cwæþ se Hælend on his halgan godspelle, þæt
ðær ic sylf beo, ðær bið min ðen, and se ðe me ðenað, hine
gearwurðað/ min Fæder.
 545. Manega becumað of middanearde to heofonum Godes halgena, for
ðan ðe he habban wile micel werod mid him, swa swa hit wel gerist, and hi
beoð geendebyrde ælc be his geearnungum, and eac gewuldrode on þam
micelan wurðscipe, be ðam ðe hi on life lufodon heora Scyppend; and ðar
ne bið nan anda on heora ænigum, ac hi ealle beoð on anre
geðwærnysse, and on soðre sibbe symle wunigende.
 554. Ðær bið swiðe micel and swiðe mære on wuldre se
þe læst bið geðuht on þam life wunigende, and he ne gewilnað nanes
wuldres furðor ofer þæt ðe he hæfð þurh ðæs Hælendes
gife.
 558. Ælc man mæg ðær geseon oðres mannes geðoht, ne
him næfre ne hingrað, ne hefigmod ne bið, ne him ðurst ne derað, ne
hine ne drehð nan ðing, ac hi ealle beoð on anre blisse mid Criste, hine
lufigende buton toforlætennysse, and hine herigende butan werignysse, and
Crist sylf ðonne bið him eallum ælc ðing, and him naht wana ne bið,
þonne hi hine habbað.
 566. He is heora rice, and lif, and wurðmynt, heora hæl and
wuldor, sibb and genihtsumnys, and ðær soðlice bið an ece dæg, ðe
næfre ne geendað, and hi be twyfealdan beoð þonne gewuldrode on sawle
and on lichaman, and hi scinað æfre swa beorhte swa sunne on heora
Fæder rice.
 572. Se ðe leofað and rixað mid his leofan Suna and ðam
Halgan gaste, on anre godcundnysse, an ælmihtig God, a butan ende, AMEN.

END_TEXT
START_TEXT

ÆHom 12
B1.4.12.
De sancta Trinitate et de festis diebus per annum: Pope 1967-8, I, 463-72.



 1. Se ælmihtiga Wealdend, ðe ne ongann næfre, & se ðe
ana is soð God, gesceop ealle ðing, gesewenlice & ungesewenlice, ðurh
his soðan Wisdom; & se Wisdom is witodlice his Sunu, ure Hælend Crist,
se ðe us alysde; & se ðridda had on ðære halgan ðrynnysse is se
halga Froforgast þe us gefrefrað mid his gyfe & ure mod onliht æfre
to goodnysse; & he ealra manna synna þurh his mihte forgyfð, þam ðe
mid dædbote doð geswicenysse.
 11. Se is soðlice lufu ðæs soðfæstan Fæder, &
his Suna lufu, & heora begra willa, for ðan ðe hi wyllað an.
 14. & ðurh ðone Gast syndon soðlice geliffæste ealle
ða gesceafta ðe se Fæder gesceop þurh his ancennedan Suna, swa swa us
secgað bec.
 17. Ðeos is seo halige ðrynnyss þe ealle þing gesceop, an
anre Godcundnysse æfre wuniende, on anum mægenðrymme, & on anum
gecynde.
 20. Englas he gesceop on ænlicre fægernysse, manega
ðusenda, on micelre strengðe, þæt hi mihton geseon Godes mærða
mid him, & mid him wunian on his ecum wuldre.
 24. Hi nabbað nanne lichaman, ac hi libbað on gaste,
ungesewenlice us þe on synnum libbað.
 26. And þa halgan englas, þe on heofenum wuniað, ne worhton
næfre nane synne, ne hi syngian ne magon, buton ðam anum ðe þanon
afeollon for heora modignysse ongean ðone ælmihtigan God.
 30. And hi wurdon ða awende to awyrgedum deoflum, for ðan ðe
hi noldon habban heora Scyppend heom to hlaforde, ac wolde se fyrmesta him sylf
beon God.
 33. Ða ne mihte he gewunian on ðære micclan mærðe, ne
eac his gegadan butan Godes mihte, ac wurdon ða asyndrode fram ðam soðan
Gode, for ðam ðe hi forleton his hlafordscipe ealle, swiðe unwislice,
fram him ascirode, mid andan afyllede & mid orwennysse ælcere mildsunge,
manfulle/ gastas.
 40. And ælc þæra yfela ðe on ðissere worulde becymð,
eall hit gewyrð æfre þurh þa awyrgedan gastas, & ðurh ða
yfelan menn þe hi magun forlæran to ðam yfelan willan þe hi on
wuniað.
 44. Witodlice on angynne se ælmihtiga God ealle ðing gesceop,
heofonas & eorðan, & ealne middaneard, þone widgillan garsecg,
& þa wundorlican niwelnyssa, & syððan þa twegen men on sawle
& on lichaman, Adam & Euan, to his anlicnysse; & se deofol beswac
syððan eft þa menn, þæt hi godes bebod tobræcon ðurh his lare,
& wurdon þa deadlice & fordemde to helle, & eall heora ofspring,
to ðam ecan wite.
 53. Ac se mildheorta Fæder, ðe us to mannum gesceop þurh his
ancennedan Suna, wolde eft alysan ðurh ðone ylcan Suna eall manncynn of
deofle & fram ðam ecan deaðe, & he cydde þæt ðurh witegana
cyðnysse on manegum wisum ær ðan ðe hit gewurde, þæt se
heofonlica æðeling her on worulde sceolde to menn beon acenned of anum
mædene.
 61. Ða on þære syxtan ylde þyssere worulde asende se halga
Fæder his heahengel Gabriel to Marian þam mædene, þe wæs Cristes
modor, & het hyre cyðan þæt heo cennan sceolde þæs heofonlican
Godes Sunu on hyre halgum innoðe; & heo ða gelyfde ðære liflican
bodunge & cwæð him to andsware, Ic eom Godes þinen, getimie me
æfter þinum worde.
 69. Heo wearð ða mid cilde æfter þære segene, & heo
eode mid þam cilde æfter gewunan nigon monðas fullice oð middewintres
timan, & heo ða acende Crist urne Hælend butan earfoðnysse, þæs
ælmihtigan Godes Sunu, on soðre menniscnysse, middaneardes Alysend.
 75. Ðonne we wyrðiað on Middewintres Dæge ures
Hælendes acennednysse, hu he to mannum com on soðre menniscnysse, mid
flæsce befangen, for ure alysednysse, of ðam halgan mædene Maria
gehaten, seo ðe ana is ægðer ge mæden ge moder.
 81. Twelf dagas we wurðiað to wyrðmynte þam Hælende mid
urum lofsangum for his micclan lufe on his acennednysse timan, for ðan ðe
he com to us þa us to alysenne of ðam laðan ðeowte hellewites, gyf we
hine lufiað.
 86. On ðam twelftan dæge þære tide ymbganges we
wurðiað mid lofsangum hu ða geleaffullan cyningas of eastdæle comon,
þe Criste lac brohton & hu he wearð gefullod fram ðam fulluhtere
Iohanne on ðære ea Iordane on ðam ylcan dæge, þeah ðe he unsynnig
wære, ac he wolde sylf swa gehalgian ure fulluht mid his halgum lichaman,
& ealle wæterstreamas mid his ingange.
 94. On ðam feowerteogoðan dæge fram his acennednysse, þe
we cweðað on Englisc Candelmæssedæg, bær þæt halige mæden
his modor Maria þone heofonlican æðeling to þam halgan temple mid
þam ælicum lacum, swa swa se ælmihtiga God ær Moysen bebead, þam
mæran heretogan, & se ealda Simeon him sealde þær bletsunge, &
be him witegode, & eac seo wuduwe Anna.
 102. He worhte on ðissere worulde wundra wel fela, to
geswutelienne þæt he soð God is: blinde he gehælde & þa
beddridan, healte & hreoflige to fulre hæle, þa wodan & þa
gewittleasan he gebrohte on gewitte, & þa deofla afligde þe hi
gedrehton ær.
 108. Uppan sae he eode, & þa sælican yða hine
abæron; & he þone blawendan wind mid his hæse gestilde, þæt
he ætstod sona, & þa scipmenn sædon þæt he soð Godes sunu
wære.
 112. Wæter he awende to wynsuman wine, & ealle untrumnyssa
he eaðelice gehælde, & ða deadan arærde þurh his drihtenlican
mihte, þæt hi lange leofodon on ðisum life syððan, & ælc god
he tæhte, swa swa þæt godspell us segð, & ælc yfel he forbead
& unrihtwisnysse, & we hine wurðiað on his weorcum & lare.
 119. On sumne sæl he afedde fif þusend manna, butan wifum
& cildum, & hi wel gereordode, mid fif berenum hlafum & twam lytlum
fixum, & þær wæron to lafe twelf wilian fulle.
 123. On oðrum sæle he afedde feower ðusend manna mid seofon
hlafum & feawum fixum, & hi læfdon þæs metes seofon spyrtan
fulle, & þa wifmenn næron mid heora winclum getealde.
 127. Ðyllice wundra wurðiað hine.
 128. On Lenctenes anginne we eac swylce wyrðiað mid urum
lofsangum hu se leofa Hælend on ðam westene fæste feowertig daga
tosomne & hu he hine ðær costnode se hetola deofol, ac he wearð
oferswiðed þurh þone soðan Hælend.
 133. Eft we wurðiað on ufeweardan Lenctene on halgum
rædingum þæs Hælendes ðrowunge, hu he us alysde of þam laðan
ðeowte, & fram ðæs deofles anwealde mid his agenum deaðe, on rode
ahangen for urum synnum, unsynnig him sylf, gefæstnod mid feower nægelum
& mid spere gewundod on his swiðran sidan syþþan he gewiten wæs,
& hu he wæs bebyrged on ðam ylcan dæge & us swa alysde mid his
agenum deaðe.
 142. He wearð þa bebyrged on ðam ylcan dæge, & he aras
of deaðe on ðam þriddan dæge, mid ðam ylcan lichaman ðe he ær
on ðrowode to ecum ðingum awend, mid undeadlicnysse, gewunnenum sige of
þam wælhreowan deofle, & he him of anam his agen handgeweorc, Adam
& Euan, & eall þæt he wolde of heora cynne þe him gecweme
wæron.
 150. And we wurðiað þa tid wurðlice mid sangum seofon niht
on an, swylce hit an dæg sy, for ðære micclan mærðe manncynnes
alysednysse.
 153. On ðam feowerteogeðan dæge þæs ðe he of deaðe
aras he astah to heofonum to his halgan Fæder, ætforan his apostolum,
ðe him folgodon on life, mid þære menniscnysse þe he of Marian genam,
& mid þam ylcan lichaman þe he of deaðe arærde.
 158. And we eac wurðiað wurðlice ðone dæg on þære
Gangwucan, for ðan þe he geopenode us on ðam foresædan dæge
infær to heofonum mid his agenum upstige, gif we hit geearnian wyllað.
 162. And he sitt nu on heofonum soþlice an Crist æt his
Fæder swiðran, & ealra gesceafta gewylt, & cymð eft to demende
on ðam micclan dæge eallum manncynne, ælcum be his dædum, & we
ealle menn cumað cuce him togeanes of urum deaðe aræred ðurh his
drihtenlican mihte, ælc mann ðe ær cucu wæs on his moder innoðe,
þæt ure ælc ðær onfo edlean æt Gode, swa god swa yfel, be ðam
ðe we geearnodon.
 171. Eft ðæs embe tyn niht on urum ðeowdome we mærsiað
þone dæg mid mærlicum wyrðmynte þe we hatað Pentecosten, on ðam
com se Halga Gast of heofonum swegende ofer ða halgan apostolas on fyres
gelicnysse, & afylde þæt hus þær þær hi inne sæton, &
sealde heora ælcum swa micele mihte þæt hi mihton sprecan mid eallum
gereordum þe on eorðan syndon.
 179. & hi eac gebylde to ðære godspellican bodunge, swa
þæt hi unforhte ferdon geond þas woruld, & þa hæðenan
gebigdon to þæs Hælendes geleafan, & fela wundra worhton, &
gefullodon manncynn.
 183. Seofon dagas we wurðiað mid urum lofsange on cyrcan þone
halgan tocyme þæs Halgan Gastes, for ðære seofonfealdan gife þe he
gifð mannum.
 186. He todælð his gifa on geleaffullum mannum be ðam ðe
he sylf wyle, for ðan ðe he soð God is.
 188. On ðære Pentecosten wucan we wurðiað þa tid, &
on ðam Sunnandæge ðe syððan bið þæræfter we heriað mid
lofsangum þa halgan þrynnysse mid soðum geleafan, & we belucað swa
mid urum lofsangum þone halgan geleafan þe we habbað to Gode, for þan
ðe we gelyfað on þone lyfigendan God, on ða halgan ðrynnysse þe
heofonas gewylt & ealle gesceafta, an ælmihtig Scyppend.
 197. We secgað nu be ðam soðan Gode þe ealle ðing
gesceop, se ðe ana is God, þæt he is wunigende, swa swa ða witegan
secgað, æfre on ðrim hadum, butan anginne & ende.
 201. Se ælmihtiga Fæder nis of nanum oðrum; se gestrynde
ænne Sunu of him anum acennedne, & se wæs æfre wunigende ær
anginne mid him on his halgum bosme, & ðurh hine he gesceop ealle þa
gesceafta þe gesceapene syndon, for ðan ðe he is se wisdom of þam wisan
Fæder, & seo micele miht of ðam mihtigan Fæder, ðurh ðone þe
he gedihte ðone deopan cræft, & he ealle þing geliffæste þurh
ðone lyfigendan Gast, se ðe is witodlice heora Willa & Lufu, him bam
gemæne on anre Godcundnysse, & on anum mægenðrymme anes gecyndes.
 213. He nis na acenned, ac he cymð of him bam swa swa lufu &
willa, for ðan þe hi wyllað an, se Fæder & se Suna & se
foresæda Halga Gast.
 216. Hi synd þry on namum on ðrynnysse wunigende, ac seo an
Godcundnyss þe him eallum is gemæne nele geþafian þæt hi þry
godas syndon, ac an ælmihtig God on soðre annysse.
 220. Nu is se Fæder Fæder & se Suna Sunu, & heora
begra Willa, þæt is witodlice seo Lufu heora micclan mægenþrymmes,
æfre swa wunigende, þæt heora nan nis læssa ne lator þonne oðer,
for ðan ðe seo Godcundnyss ne gæð næfre on twa, ne heo nateshwon ne
underfehð nane lytlunge.
 226. Se Sunu ana is soðlice acenned ærest of þam Fæder
buton ælcere meder, & eft of Marian butan eorðlicum Fæder, þæt
he us alysde & us lif forgeafe on his heofenlican wuldre mid his halgum
englum.
 231. Ðæs we him ðanciað on urum þeowdome, & his
halgan Fæder þe hine asende to us, þam is an wyrðmynt mid þam Halgan
Gaste on ealra worulda woruld; we cweðað, Amen.

END_TEXT
START_TEXT

ÆHom 13
B1.4.13.
Dominica I post Pentecosten: Pope 1967-8, I, 479-89.



 1. Sum Phariseisc mann was gehaten Nichodemus, an þæra ealdra
Iudeisces folces: se com hwilon nihtes to þam Hælende, and cwæð, We
witon, leof lareow, þæt ðu fram Gode come: ne mæg nan mann soðlice
swylce tacna wyrcan swilce swa ðu wyrcst, buton God beo mid him.
 7. Se Hælend andwyrde and þus him cwæð to: Soð soð ic
þe secge, þæt nan mann ne gesyhþ Godes rice æfre, buton he beo eft
acenned.
 10. Him cwæð Nichodemus to, swiðe þæs ofwundrod, Hu
mæg se ealda mann eft beon acenned?
 12. Mæg he, la, inn faran to his modor innoðe eft, and swa
beon geedcenned?
 13. Ac him cwæð se Hælend to, Soð soð ic þe secge,
swa hwa swa ne bið geedcenned of wætere and of ðam Halgan Gaste, ne
mæg he inn to Godes rice.
 16. Ðæt þe of flæsce byð acenned, þæt bið
witodlice flæsc, and þæt þe of gaste bið acenned, þæt bið
gast untwylice.
 18. Ne wundra ðu nateshwon þæt ic ðe nu sæde, þæt
eow gebyrað þæt ge beon eft acennede.
 20. Se gast orðaþ soðlice þær ðær he orðian wile,
and þu his stemne gehyrst, ac ðu swaðeah nast hwanon se gast cume,
oþþe hwider he fare; þus bið ælc þæra manna þe of ðam gaste
bið acenned.
 24. Nichodemus him cwæð to, Hu magon þas þing gewurðan?
 25. Se Hælend him andwyrde eft, þus him secgende: þu eart
æðele lareow on Israhela þeode, and ðu þas þing nast?
 27. And he eft him to cwæð, Soð, soð ic þe secge,
þæt we soðlice sprecað þæt þæt we geare witon, and we eac
seðað þæt þæt we gesawon, and ge ure gecyðnysse nellað
underfon nateshwon mid eow.
 32. Gif ic eorðlice þing openlice eow secge, and ge þæra
ne gelyfað, hu gelyfe ge þonne gif ic þa heofenlican ðing eow secgan
wylle?
 35. And nan mann ne astihþ nateshwon to heofenum, buton se ðe
of heofonum hider nyðer astah, þæt is mannes Sunu, se ðe is on
heofonum.
 38. And swa swa Moyses on þam micclan westene þa næddran up
ahof to healicum tacne, swa gedafenað to ahebbenne on sumere heahnesse
þone/ mannes Sunu, þæt þa men ne losion þe on hine gelyfað, ac
habban heom þæt ece lif.
 43. Ðis halige godspell þe ge gehyrdon nu hæfð micele
getacnunge, ac we moton eow secgan be eowrum andgite, þæt ge ealles ne
beon þære lare bedælede, ne ure Drihtnes worda.
 47. Se Sunderhalga wæs gehaten Nichodemus, þe on nihtlicre
tide genealæhte to Criste: wolde gehyran his halgan lare, swa huru digollice
nihtes, for ðan þe he ne dorste dæges, for ðan þe þa Iudeiscan mid
dyrstigum anginne ælcne geutlagodon þe on hine gelyfde.
 53. He wæs an þæra ealdra of ðam yldostum witum Iudeisces
folces, and he ferde nihtes to þæs Hælendes spræce, and him ðus
cwæð þa to: We witon, leof lareow, þæt ðu fram Gode come: ne
mæg nan mann soðlice swilce tacna wyrcan swilce swa ðu wyrcst, buton God
beo mid him.
 59. Wislice he understod þæs Hælendes wundra, and þa
micclan mihte þe he on mannum gefremode, for ðan þe he gehælde
ælcne þe him to com fram eallum unhælþum; and he cwæð þa him
to þæt he fram Gode come, and þæt God him mid wære, and wolde his
lare leornian æt him digollice nihtes, þa ða he dæges ne dorste.
 66. Se Hælend andwyrde and þus him cwæð to: Soð, soð
ic þe secge, þæt nan mann ne gesihþ Godes rice æfre, buton he beo
eft acenned.
 69. He com nihtes to Criste, and seo niht getacnode his agene
nytennysse, þæt he nyste þa gyt þæt seo oðer acennednys þe
Crist embe þa spræc wæs þæt halige fulluht þe he sylf astealde,
on þam þe ealle menn beoð fram synnum aðwogene; and Nichodemus þa on
his nytennysse cwæð, Hu mæg se ealda mann eft beon acenned?
 76. Maeg he, la, inn faran to his modor innoðe eft, and swa beon
geedcenned?
 78. Ðas word þe he gecwæð to Criste mid nytennysse, be
þære acennednysse þe fulcuð is us eallum, þæt heo eft ne mæg
beon geedlæht on life, þæt man oþre siðe of his meder beo acenned,
þa habbað getacnunge, swa swa ðes traht us segð, þære gastlican
acennednysse on Godes gelaþunge, þæt heo ne mot na beon geedlæht on
þam menn, þæt he tuwa underfo fulluhtes on life.
 86. Þeah þe se mæssepreost manfull beo on life, and he cild
fullie on þam soðan geleafan þære halgan þrynnysse, ne sceal
þæt cild eft syððan beon gefullod æt beterum lareowe, þæt seo
halige þrynnyss ne beo swa geunwurðod; ne se yfela preost ne mæg þurh
his agene synna Godes þenunga befylan þe of Gode sylfum cymð, for ðan
þe se Halga Gast aþwyhð þone hæþenan fram eallum his synnum on
þam soðan fulluhte.
 95. Ac him cwæð se Hælend to, Soð, soð ic þe secge,
swa hwa swa ne bið geedcenned of wætere and of ðam Halgan Gaste, ne
mæg he inn to Godes rice.
 98. Ðis wæs geswutelod sona on anginne, þa þa God ærest
gesceop gesceafta þurh his mihte: þa wæs Godes sylfes Gast, swa swa seo
boc us secgð, gefered ofer wæterum, þæt ure fulluht wære ða iu
getacnod mid toweardre mihte, and þæs wæteres gecynd wurde gehalgod
þurh þone Halgan Gast, þe gehalgað ure fulluht, and þa sawle
wiðinnan fram eallum synnum aþwyhð.
 106. Nu ne scyle ge healdan eowre cild to plihte to lange
hæþene, for ðan þe hi nabbað innfær to heofonum, gif hi
hæþene acwelað.
 109. Hi ne beoð na cild soðlice on Domesdæg, ac beoð swa
micele menn swa swa hi mihton beon, gif hi fulweoxon on gewunelicre ylde.
 112. And þa hæþenan cild on helle a wuniað, and þa
gefulledon farað to heofenum, on lichaman and on sawle, and libbað a
syððan, ge þa ane ge þa oðre, butan geendunge.
 116. Þæt þe of flæsce byð acenned, þæt byð
witodlice flæsc, and þæt þe of gaste byð acenned, þæt byð
gast untwylice.
 118. Seo gastlice acennednyss byð ungesewenlic, and þæs
lichaman acennednyss is gesewenlic eall, þonne þæt cild wyxt, and
gewyrð eft cnapa, and eft syððan cniht, oþþæt he swa becymð to
þære ylde þe him geann his Scyppend.
 123. Seo gastlice acennednys, þæt man Gode beo acenned on
þam halgan fulluhte, þurh þone Halgan Gast, is us ungesewenlic, for
ðan þe we geseon ne magon hwæt ðær bið gefremed on þam
gefullodan menn.
 127. Ðu gesyxt hine bedyppan on þam sciran wætere, and eft
up ateon mid þam ylcan hiwe þe he hæfde æror, ær ðan þe he
dufe; ac seo halige modor, þe is Godes Gelaþung, wat þæt þæt cild
bið synnfull bedyped innto þam fante, and bið up abroden fram synnum
aðwogen, þurh þæt halige fulluht.
 134. Þurh Adames forgægednesse, þe godes bebod tobræc,
beoð þa cild synfulle; ac þurh Godes sylfes gyfe heora synna beoð
adylegode, þæt hi Godes menn beoð, and of ðam flæsclicum hywe
wurðað/ gastlice, and Godes bearn gehatene, swa swa us bec secgað.
 139. Se Hælend cwæð syððan to Nichodeme þus: Ne
wundra ðu nateshwon þæt ic ðe nu sæde, þæt eow gebyrað
þæt ge beon eft acennede.
 142. He wolde þæt he cuðe þa gastlican acennednysse, butan
þære þe he ne mihte his folgere beon, and he hine þa tihte to
ðære acennednysse mid his diglum wordum, þe he onwreah us syððan.
 146. Se gast orðað soðlice þær þær he orðian
wile, and þu his stemne gehyrst, ac ðu swaðeah nast hwanon se gast cume,
oþþe hwyder he fare.
 149. Þus byð ælc þæra manna þe of ðam gaste bið
acenned.
 150. Se Halga Gast orðað þær ðær he orðian wyle,
þonne he hæfð þa mihte þæt he mæg onlihtan þæs
mannes mod þe he wyle, and awendan hit to gode, fram dysige to wisdome, fram
gedwylde to geleafan, fram synna fremminge to soðre dædbote, and fram
eallum wohnyssum awendan to rihte.
 156. Ðær man Godes lof singð, þær swegð þæs
Gastes stemn, þær man Godes lare segð, þær swegð þæs
Gastes/ stemn, and þær man embe God smeað, þær bið þæs
Gastes gifu; ac þu ne miht na geseon hu se sylfa Gast cymð innto þam
godan menn þe Godes Gast underfehþ, þeah ðe þu him on locige and his
lare gehyre, for ðan þe se Gast is ungesewenlices gecyndes; and se mann
bið oþer, fram his yfele abroden to beterum willan þurh ðæs Gastes
gife.
 165. Nichodemus him cwæð to, Hu magon þas þing
gewurðan?
 166. Se Hælend him andwyrde eft, þus him secgende: ðu eart
lareow on Israhel, and ðu þas þing nast?
 168. Ne sæde se Hælend þas word him to tale, þæt he
lareow wære and nyste þas gerynu, ac he wolde swiðor þa soðan
eadmodnysse him on gebringan to his beterunge, butan þære ne mæg nan
mann geðeon Gode.
 173. And he eft him to cwæð, swa swa us cyð þis godspell,
Soð, soð ic þe secge, þæt we soðlice sprecað þæt þæt
we gearu witon, and we eac seðað þæt þæt we gesawon, and ge ure
gecyðnysse nellað underfon nateshwon mid eow.
 178. Se Hælend him sæde þæt þæt he sylf wiste, and
þæt þæt he geseah he gesoðode eac þurh his geseðnysse, þeah
ðe hi sume noldon of ðam Iudeiscum his lare underfon, ne his geseðnysse,
him sylfum to rihtinge; ac manega underfengon on eallum middanearde þæs
Hælendes geleafan and his lare geornlice, and swa doð gyt æfre, oþ
ende þissere worulde.
 186. Gif ic eorðlice þing openlice eow secge, and ge þæra
ne gelyfað, hu gelyfe ge þonne gyf ic þa heofenlican þing eow secgan
wylle?
 189. Embe eorðlice þing he sæde þam Iudeiscum, þa ða
he him sæde be his sylfes ðrowunge, and be þam æriste his agenes
lichaman, þe he of eorðan genam of eorðlicre meder; and be heofenlicum he
spræc her be þam fulluhte, and þa ða he eft spræc be his upstige to
heofonum to þam ecan life, þe is heofonlic gewiss; and þa ungesæligan
his segene ne gelyfdon.
 197. And nan mann ne astihð nateshwon to heofenum, buton se ðe
of heofenum hider nyðer astah, þæt is mannes Sunu, se ðe is on
heofenum.
 200. Se Hælend is soðlice anes mannes sunu, swa swa nan oþer
nis, and he is ure Heafod, and he astah of heofenum us to alysenne, and he eft
up astah æfter his ðrowunge, and he behet his halgum þæt hi him
folgian moston, and mid him wunian þær ðær he sylf wunað.
 206. He astah þa ana, ac him æfterfyligdon his agene lima, up
to ðam Heafde, and æfre folgiað, oþ ende þissere worulde; for ðan
þe his halgan heonon farað to him, of þisum lænan life to heora leofan
Drihtne, oþþæt hi ealle beon to þam Heafde gegaderode.
 212. Seo menniscnys ne com na mid Criste of heofenum, ne heo on
heofenum næs þa þa he þis gecwæð; ac se an Hælend on
ægðrum gecynde, Godes and mannes, mihte swa wel sprecan swa swa ge
gehyrdon on þissere rædinge, þæt he of heofenum astah, and on
heofenum wære, þa þa he þus gespræc to þam Nichodeme.
 219. And swa swa Moyses on þam micclan westene þa næddran
up ahof to healicum tacne, swa gedafenað to ahebbenne on sumere heahnysse
þone mannes Sunu, þæt þa menn ne losion þe on hine gelyfað, ac
habbon heom þæt ece lif.
 224. Ðis andgit we sædon on þam twam oþrum spellum swiðe
gewislice, ac we wyllað swaðeah sceortlice secgan þas geendunge eow.
 227. Moyses se heretoga on þam micclum westene worhte be Godes
hæse ane ærene næddran, þa þa þæt folc wæs fram ðam
næddrum tosliten, and he þa up arærde þa ærenan næddran swilce
to tacne, and hi besawon þærto þe ðær toslitene wæron, and heom
sona wæs bet.
 233. Seo ærene næddre, þe buton attre wæs, getacnode
Cristes deaþ, þe unsynnig þrowode, up ahafen on rode; and we to him
beseoð mid fullum geleafan, þæt we fram urum synnum þurh hine beon
alysde, and lif habban mid him a on ecnysse, swa swa he us behet; þam is a
wurðmynt and wuldor on ecnysse, mid his heofenlican Fæder, and þam
Halgan Gaste, on anre godcundnysse; we cweðað, AMEN.

END_TEXT
START_TEXT

ÆHom 14
B1.4.14.
Dominica V post Pentecosten: Pope 1967-8, II, 497-507.



 1. Lucas se godspellere, þe wæs læce on life, and he manega
gehælde fram mislicum coðum mid his læcecræfte, ac he gelacnode
swiðor manegra manna sawla mid his lare on worulde, he awrat be ðam
Hælende þæt he her on life on sumere tide þus sæde on his
godspelle to his halgum apostolum, and swa þurh hy to us: <foreign>Estote ergo
misericordes, et reliqua</foreign>: Beoð mildheorte eornostlice, eall swa eower
Fæder is; ne deme ge nateshwon, and ge ne beoð gedemede.
 11. Ne fordeme ge, and ge ne beoð fordemede; forgifað oðrum
mannum, and eow bið forgifen.
 13. Dælað and doð god, and eow bið god forgifen.
 14. Hy forgifað eft into eowrum bosme swiðe god gemet þam
þe ge nu dælað, and gecrammod gemet, and swiðe gehrysed, and
oferflowende, eow to edleane.
 18. On ðam gemete þe ge ametað eow bið eft ameten.
 18. He sæde eac soðlice hym þis bigspell þus: Hu mæg la
se blinda lædan þone blindan, and hu ne feallað hy begen on sumne
blindne seað?
 22. Ne bið na se leorningcniht furðor þonne his lareow;
ælc þæra bið fulfremed þe bið swa swa his lareow.
 24. Hu miht þu la geseon þæt mot to gewissan on ðines
broðor eagan, and þone beam ne gesihst þe is soðlice on ðinum eagan,
and hu miht þu secgan to þinum breðer þus: geðafa, min broðor,
þæt ic þæt mot ateo of ðinum eagan nu, and þu nelt geseon þe
sylf þone beam þe bið on ðinum eagan?
 31. Ac ateoh, þu hiwere, ærest þone beam ut of ðinum
eagan, and þu locast þonne þæt þu of ðines broþor eagan þæt
mot ut ateo.
 34. Her syndon syllice word samlæredum mannum; nu wylle we eow
geopenian þæt andgit þærto, and eow swutelicor sæcgan heora
getacnunge.
 37. Se Hælend us bebead on þisum halgan godspelle, Beoð
mildheorte eornostlice, eal swa eower Fæder is.
 39. Her ge magon gehyran þæs Hælendes godnysse, þonne he
cwæð swa be us, þæt we swylcne Fæder us habban moton, þone
heofenlican God, gif we mildheorte beoð, for ðan þe he is mildheort, swa
þæt he læt scinan his sunnan gelice ofer þa godan men and ofer ða
yfelan, and forgifð renscuras rihtwisum and unrihtwisum, and eorðlice
wæstmas eallum to fodan, þam þe hine lufiað and þam þe hine
hatigað.
 48. Se hatað his Scyppend, se ðe forsihð his hæse, and
nele mid weorcum his word gefyllan, ac swaðeah hine afet se heofonlica
Fæder, þæt he on sumne sæl gecyrre to Gode, oððe he beo rihtlice
þam reðan deofle on his ænde betæht, gif he ær ne gecyrð.
 54. He het us beon mildheorte oðrum mannum symble, mid ealre
godnysse, swa swa God sylf is; ac se ne bið na mildheort þe oðre men
geswencð, and hefige byrðene him on bæc behypð, unforwandodlice, mid
wælreownysse æfre, and þa læssan berypð swiðe unrihtlice, and
wyle swaþeah habban him sylfum softnysse, and nyle geðencan hu he
geswencð þa earman.
 62. Ne sceolde he næfre softnysse brucan, se ðe ne mæg
geþafian his underþeoddum mannum þæt hy lisse habban on heora lifes
geswincum, þonne he eaðe mihte him liðian foroft, þæt he him sylf
hæfde sume lisse his sawle.
 67. God lufað þa liðnysse, þæt man lissige oðrum on
hefegum geswincum þe men habbað on gewunan, on mislicum geldum and on
manegum gesetnyssum, and he ða mannhatan swiðe micclum onscunað, and
þa mildheortan to his mildse becumað.
 72. Be Godes mildheortnysse cwæð se witega þus:
<foreign>Misericordiam et iudicium cantabo tibi, Domine</foreign>: Ic singe þe, Drihten,
soðe mildheortnysse, and swiðe rihtne dom þe ðu gedemest mannum; for
ðan þe he gemildsað mannum her on life, þæt hy gecyrran moton fram
heora synnum to him, and he ðam dom gedemeð þe hine dollice forseoð, on
ðam toweardan life, þe lyt his nu gymað, for ðan þe nu is se tima on
ðam þe he mildsað, and þonne bið se ende, þæt he eallum deme.
 82. Swiðe mildheort he is þam þe hihtað on hine, ac
swiðest þam welwillendum, and þam rihtgeðancedum, þe nellað
unrihtlice oðre geswencan, butan for rihtwisre steore and rihtum
gesetnyssum.
 86. Þæt godspell sægeð gyt forð þus be endebyrdnysse:
Ne deme ge nateshwon, and ge ne beoð gedemede.
 88. Ne forbead he mid ealle ælcne dom þam witan, þam þe
deman sceal, ac ða dyrstignysse, þæt man ofaxxie ærest symble
þæt riht.
 91. Sume þing synd nu digle, þe God sylf demeþ eft, and sume
þing synd opene, be ðam man deman sceal, and man ne sceal mid gewille
bewerian þone scyldigan, ne eft mid nanum wo þone unscyldigan fordon, ne
for nanum sceatte þæt soðe awægan, ne for nanum ege þæt unriht
drifan, ac mid mildheortnysse þa men gerihtlæcan, swa swa heræfter
sægð on ðisum godspelle: Ne fordeme ge nænne, and ge ne beoð
fordemede.
 100. Iacob se rihtwisa awrat on his pistole, þam men bið dom
geset butan mildheortnysse eft, se ðe nu oðrum demeð butan
mildheortnysse.
 103. Forgifað oðrum mannum, and eow bið forgifen.
 104. God hat us forgifan ure teonan mannum, þæt he us forgife
ure synna þurh þæt.
 106. Dælað and doð god, and eow bið god forgifen.
 107. Se ðe dæleð for Gode, God geeacnað his þing, and
him eft be hundfealdum his ælmessan forgylt.
 109. Hy forgyfað eft into eowrum bosme swiðe god gemet, þam
þe ge nu dælað, and gecrammod gemet, and swiðe gehrisod, and
oferflowende, eow to edleane.
 113. He mænde þa þearfan, þe man nu deð god, þæt hy
sceolon ageldan us eft þæt gemet; ac God sylf agylt for hyg swiðe
glædlice us eall þæt we him nu doð for his naman to gode, swa
þæt ure gemet bið swiðe wel getreden, and on ælce healfe
oferflewð þonne.
 119. On ðam gemete þe ge ametað eow bið eft ameten.
 120. Þis mæg beon gecweden be eallum urum dædum, ge worda
ge weorca, þæt God witodlice ælcum men gylt eft be his agenum
dædum.
 123. He sæde eac soþlice hym þis bigspell þus: Hu mæg
la se blinda lædan þone blindan, and hu ne feallað hy begen on sumne
blindne seað?
 126. Bispell getacnað on bocum gelome oðer þing on wordum and
oðer on getacnungum.
 128. Nu ne mæg nan lareow, butan he ða lare hæbbe, þa
læwedan men gerihtlæcan to Godes rihtwisnysse, ne se leahterfulla man ne
mæg leahtras forbeodan, ne ðam dysigan styran, buton he styre ærest his
agenum unðeawum fram eallum gedwyldum, and gode bysne sylle symble þam
læwedum.
 134. Ne bið na se leorningcniht furðor þonne his lareow;
ælc þæra bið fulfremed þe bið swa swa his lareaw.
 136. Crist sylf is se lareaw, and he sealde us bysne, þæt we
sceolan mildsian, swa swa he mildsað us; and we ne magon beon butan ehtnysse
her, þe ma þe he sylf wæs, ac we sceolan forberan fela for his naman,
swa swa he gebysnode us.
 141. Mænig leorningcild leornode foroft þæt he mare cuðe
on micclum andgyte þonne his agen lareow, þe hine lærde æt fruman,
and forðig is se Hælend her gecweden lareow, þæt we beon fulfremede,
gif we him folgiað.
 146. Hu miht þu la geseon þæt mot to gewissan on þines
broðor eagan, and ðone beam ne gesihst þe is soðlice on ðinum eagan,
and hu miht þu secgan to ðinum breðer þus: geðafa, min broðor,
þæt ic þæt mot ateo of ðinum eagan nu, and þu nelt geseon þe
sylf þone beam þe bið on ðinum eagan?
 153. Ne mæg se langa beam licgan on þinum eagan, ac se beam
getacnað þa teonfullan hatunge, þæt þu hatige þone man mid hetelum
mode, and þæt mot getacnað þæs mannes yrsunge; þonne ne miht þu
na þæt mot ut ateon of ðæs mannes eagan, buton þu ærest awurpe
þa hatunge þe fram, þe is heafodleahter, and ðu syððan swa miht
þæs mannes yrre gestyran, and gif ðu hine hatast, ne miht þu him
styran.
 162. Be ðam ylcan andgyte he cwæð on oðre stowe,
<foreign>Liquantes culicem et glutientes camelum</foreign>: Hy ahlyttriað þone stut of heora
liðe mid seohhann, and hy ealne forswelgað þone olfend gehalne.
 166. Þæt is, þæt hy tælað mid teonfullum mode and
mid modignysse, þe is gylta mæst, þa lytlan gyltas, swylce hy hluttrion
þone stut, and nellað þa micclan synna on hym sylfum gebetan, ac wyllað
mid hospe huxlice tælan oðra manna misdæda, þonne hy maran sylfe
habbað.
 172. Ac ateoh, þu hywere, ærest þone beam ut of þinum
eagan, and ðu locast þonne þæt þu of ðines broðor eagan þæt
mot ut ateo.
 175. Hiwere bið se mann þe hogað ymbe þæt þæt he
oðerne gerihtlæce ær hine sylfne, swylce he leahtras onscunige, and
bið him sylf leahterfull; ac Crist us gewissode, þe ne wandode nan þing,
het us ærest adon ure dyrnan unðeawas and þa yfelan hatunge fram ure
heortan aweg, and mid hluttrum mode syððan gerihtlæcan þa eaðelican
gyltas on oðrum mannum swa.
 183. Þa men sceolon styran þe to styrene agon, þæt syndon
þa witan, þe ðone wisdom habbað and fram Gode þone anweald þæt
hy oðrum styron, swaþeah mid liðnysse and mid lufe symble, and hy heora
agene unþeawas ne forgytan, þæt God sy gehered on his halgum þegenum.
 189. We willað eow secgan sume bysne be ðysum, hu se Hælend
sylf her on life dyde: He becom to ðam munte þe men hatað Oliueti wið
ða burh Hierusalem, on Iudea lande; þa eode he on ærnemergen into ðam
temple, and eall þæt folc sona in ðrang him to, and he ða sittende him
sylf hy lærde georne, swa swa his gewuna wæs; and hit þa gelamp swa
þæt þa Sunderhalgan and þa sylfan boceras gebrohton an wif swa into
ðam temple, and heo wæs befangen on fulum forligre, and leton hy standan
on his gesihðe, and cwædon, þu leof lareow, þis wif wæs nu
gelæht on openum forligre, and on Moyses lage he bebead witodlice þæt
man mid stanum oftorfode swa forscyldegodne wifman; hwæt sægest þu us
nu be swylcere dæde?
 206. Þis hy sædon to him þæt hy his fandodon, þæt hy
mihton wyrcan sume wrohte be him, gif he þurh his liþnysse heora lage
tobræce, gif he ðam forlegenan wife lif þa getæcan wolde, oððe he
wurde wælreow on heora gewitnysse, gif he oftorfian hete þæt wif þa
mid stanum.
 212. He ða beah adun, and awrat mid his fingre swa on ðære
eorðan, and hy acsodon þa gyt.
 214. Þa sæt se Hælend upp and sæde hym þus to: Swa
hwylc eower swa næfð nane synne on him, awyrpe se ærest ænne stan on
hy; and he sylf þa eft on þære eorðan awrat.
 218. Hwæt þa, ða heafodmen, þa hy þis gehyrdon, eodon
hym ealle ut endemes hire fram, and þæt wif stod ana ætforan þam
Hælende.
 221. He sæt þa eft up and sæde to ðam wife, Hwær
syndon nu, la wif, þa þe ðe wregdon swa swiðe; ne fordemde heora nan
þe to deaðe for ðam?
 224. Þæt wif him andwyrde, mid afyrhtum mode, Na, leofa
Drihten, ne fordemde heora nan me.
 226. Se Hælend hire cwæð to, Ne ic ðe ne fordeme; gang
þu nu aweg, and þu heonan forð ne synga.
 228. On ða wisan he forgeaf þone gylt þam wife, þæt heo
syððan sceolde wið swylc þing hy gehealdan, for ðan þe ælc man
bið, þe geandet his synna, and þæt ylce eft deð his Drihtne on
teonan, þam hunde gelic, þe geet his spiweðan, and ðam swine gelic,
þe hit besylað eft æfter his þweale, and bið his ende wyrse þonne
his angin wære.
 235. Gewissige us se Hælend to his willan æfre, þam is
wuldor and lof a to weorulde, AMEN.

END_TEXT
START_TEXT

ÆHom 15
B1.4.15.
Dominica VI post Pentecosten: Pope 1967-8, II, 515-25.



 1. On ðære tide iu hit getimode swa, þa ða se Hælend
wæs her on life mid mannum, þæt he stod mid ðam folce swa wið
ænne fixnoð, þæt wæs an brad mere Genesareð gehaten, and he
geseah twa scipu standan wið ðone mere, and þæt folc efste eall
swiðe wið his weard, and woldon æt him gehyran his halgan lare, and ða
fisceras mid ðam þe fiscodon on ðam mere eodon of ðam wætere and
swyledon heora net.
 10. Petrus wæs þa fiscere, þe is apostol nu; þa stod his
scip þærwið, on ðam astah se Hælend, and het hine ascufan þæt
scip hwon fram lande, and sæt þa on ðam scipe gehende þam lande, and
he lærde þæt folc þe on ðam lande stod, swa swa his gewuna wæs
þæt he wissode mancynne.
 16. Þa æfter þære lare, he het alætan ut þone halgan
Petrum his scip on ðære dypan, and het hy aweorpan heora net on
fixnoðe.
 19. Him andwyrde Petrus, Eala leof lareow, ealle niht we swuncon,
on idel wacigende, and we naht ne gefengon; ac ic for ðinum worde þæt
net nu awurpe; and hy hit wurpon þa ut.
 23. Þa sloh þæt net swa full sona þæra fisca þæt
hit hwæthwega bærst; ac hy bicnodon sona heora geferan on ðam oðrum
scipe, þæt hy hraðe comon hym to fultumigenne.
 27. Hy comon þa sona, and þa scipu buta mid fixum afyldon,
þæt hy fornean dufan.
 29. Þa ða Petrus geseah swylcne fixnoð mid him, þa feoll he
sona to ðæs Hælendes cneowum, and cwæð mid ege eadmodlice him to,
Gewit fram me, Drihten; ic eom synful man.
 33. He wæs swiðe afyrht, and his geferan ealle, and Iacob, and
Iohannes, Zebedees suna, wæron eac afyrhte for ðam fiscnoðe swiðe.
 36. Þa cwæð se Hælend þus to þam halgan Petre: Ne
ondræd þu ðe nan ðing for ðissere dæde.
 38. Þu fehst men heonan forð, swa swa þu fixas fenge.
 39. Hy tugon þa to lande heora scipa gehladene, and hy ealle
þing forleton, and folgodon swa Criste.
 41. Se fiscnoð þe we embe sprecað wæs swiðe fæger and
myrige on Iudea lande, Galileiscre scire, and swiðe mycel mere, manegra mila
lang, þreo mile on bræde, mid ferscum wætere.
 45. Þæt wæter flewð eall of ðære miclan ea þe men
hatað Iordanen into ðam mere, þær is myrige fiscnoð, and men hit
heton sæ, for ðære micelnysse þæs micclan flodes.
 49. Wið ðone mere stod se Hælend mid ðam folce þa, and
þæt folc genealæhte, his lare to gehyrenne, for ðan þe ealle
þeoda nu yrnað him to, þurh soðne geleafan, his lare secende.
 53. Þa twa scipu getacniað, þe he geseah þær standan,
þa men þe gelyfdon on Iudea lande on þone halgan Hælend, and þæt
hæðene folc þe of eallum landum gelyfdon on hine.
 57. Of ægðrum folce God wat his gecorenan, and of ægðrum
mennisce he manega gebringð of ðam deopum yðum þissere worlde to
staþolfæstnysse þæs toweardan lifes; for ðan þe þæt flod
getacnað þe hy on fixodon þas andweardan woruld þe we on wuniað, and
se strand getacnað þa staðolfæstnysse þæs toweardan lifes, to
ðam us gelæt Crist, gif we his lare folgiað on ures lifes þeawum.
 66. Þa fisceras þe eodon up of ðam ficsnoðe and heora net
swyledon, þæt syndon þa lareowas þe us læran sceolon, þæt we
gelyfon on God, and us fram nytennysse mid heora nette ateon to ðam halgan
Hælende, þe us habban wyle to þære stoðolfæstnysse þære
stæþþian worulde.
 72. Þa fisceras swyledon heora net on ðam wætere, for ðan
þe ða lareowas hwilon us læran sceolon, and on sumne sæl heora sylfes
gyman.
 75. Petrus wæs ða fiscere, þe is apostol nu; þa stod his
scip þærwið.
 76. On ðam astah se Hælend, and het hine ascufan þæt scip
hwon fram lande, and sæt ða on ðam scipe gehende þam lande, and he
lærde þæt folc þe on ðam lande stod, swa swa his gewuna wæs
þæt he wissode mancynne.
 81. Petrus scip getacnode, þe ðær stod gehende, þæt
Iudeisce folc þe gewændon to Criste and on hine gelyfdon, þeah þe hy
sume noldon, on ðam wæs þæt anginn ealre gelaðunge.
 85. Þæt oðer scip getacnode eall þæt hæðene folc
of eallum mancynne þe mid geleafan oncnawað þone leofan Hælend, and
þæt is seo gelaðung þe is gecweden Ecclesia.
 89. Þæt Iudeisce folc wæs gehaten Sinagoga, þæt is
gegaderung on Engliscere spræce.
 91. Of Petrus scipe he lærde þæt folc on ðam lande, and
us becom seo lar of Iudea lande, þurh þa halgan apostolas, þe ða
hæðenan lærdon, and men to geleafan of ælcum lande gebigdon, and
cyrican arærdon to Godes gesetnyssum on his halgum þeowdome, swa swa hit
man healt gyt on ðam godum folcum, þe Godes willan cepað; ac we healdað
wace, her on Engla þeode, Godes gesetnyssa, þe he gesette to steore, and
þam eallum to lare þe hine lufiað.
 101. We wyrcað us sylfe eallniwe gesetnyssa of ðam þe God
sylf tæhte, ongean his gesetnyssum, and ealra þæra witena þe wæron
beforan us, ongean hy ealle we gað mid ure anwilnysse; ac se weg sceal beon
swiðe earfoðe us, þæt we hy fortredon mid teonfullum þeawum, and God
sylfne forseon, swa swa we to swiðe doð.
 108. Þa æfter þære lare, he het alætan ut þone
halgan Petrum his scip on ðære dypan, and het hy awurpan heora net on
fiscnoðe.
 111. Wið þæt land he lærde, and hy leton uttor
syððan, for ðan þe he sylf lærde on Iudea lande, and his lar becom
syððan to gehwylcum landum, swa swa hit fullcuð is, on Cristendome wide.
 115. Him andwyrde Petrus, eala leof lareow, ealle niht we swuncon,
on idel wacigende, and we naht ne gefengon; ac ic for ðinum worde þæt
net nu awurpe; and hy hit awurpon þa ut.
 119. Se sealmwyrhta cwæð, þus singende be Gode: <foreign>Nisi
Dominus edificauerit domum, in uanum laborant qui ædificant eam</foreign>: Buton
Drihten sylf þæt hus getimbrige, on idel hy swincað, þa ðe hit
wyrcað.
 123. Butan God sylf onlihte þara manna heortan þe his lare
gehyrað mid his halgan gife, on idel swincð se lareow mid his lare
wiðutan.
 126. Þa sloh þæt net swa ful sona þæra fixa þæt
hit hwæthwega bærst.
 127. And nu bið eac swa.
 128. Swa fela manna gebugað mid ðam gecorenum to Cristes
geleafan on his Gelaðunge, þæt hy sume yfele eft ut abrecað, and hy on
gedwyldum adreogað heora lif, swa swa þa Engliscan men doð þe to ðam
Deniscum gebugað, and mearciað hy deofle to his mannrædene, and his
weorc wyrcað, hym sylfum to forwyrde, and heora agene leode belæwað to
deaðe.
 136. Hwæt, bið æfre wyrse ænig þing on worlde þonne
swylc dæd is ongean his agene Drihten, and hine sylfne besence on ðam ecum
suslum, ælfremed fram Gode, and fram eallum his halgum?
 140. Swa dydon eac hwilon sume þa Cristenan on anginne
Cristendomes: þa ða man acwealde þa halgan martiras huxlice mid witum,
for Cristes geleafan, þa cyddon wel fela heora ungetrywðæ, and
wiðsocon Criste, and hine forleton, þæt hy libban moston, ac heora lif
wæs syððan wyrse þonne deað.
 147. Tuwa het se Hælend her on ðissum life mid nette fixian,
and hy fengon sona heora net full fixa, for micelre getacnunge: æne ær
his þrowunge, be ðam þe we nu secgað, and oðre siðe eft, æfter
his æriste.
 152. Nu bærst heora net on ðisum fixnoðe, for ðære
getacnunge þe we ær sædon, and þes fixnoð getacnað þa halgan
Gelaðunge, þæt is eall Cristen folc þe on God nu gelyfað, on ðam
syndon ægðer ge yfele ge gode, and hy sume misfarað, swa swa we sædon
ær.
 158. Æt ðam oðrum cyrre, æfter his þrowunge, he het
awurpan þæt net on ða swiðran healfe, and hy manega fixas and swiðe
micele gefengon, and heora net ne bærst for ðære getacnunge, for ðan
þe se fixnoð æfter his æriste getacnode soðlice þa gesæligan
Cristenan, þe to Godes rice þurh Godes sylfes fultum eadige becumað to
ðam ecan life, þanan heora nan ne mæg syððan ut aberstan; and seo
swiðre hand getacnode þa gecorenan halgan, and for ðam hy awurpon
þæt net on ða swiðran hand.
 169. Þis godspell ne sægð na þe we nu secgað eow on
hwæðre healfe he hete hy awurpan þæt net; ac seo wynstre hand
swaþeah getacnað þa yfelan.
 172. Ne wen þu na forðig þæt þin wynstre yfel beo, for
ðan þe Godes lar and lareowas us secgað þæt se rihtwisa man
næfð nænne wynstran, ac buta his handa him beoð for swiðran.
 176. Þis godspell us sægð her þæt hy sona gebicnodon
heora geferan on ðam oðran scipe, þæt hy hraðe comon hym to
fultumigenne.
 179. Þæt oðer scip getacnað, swa swa we ær sædon,
þæt hæðene folc on fyrlenum landum þe on Crist gelyfað on
Cristendome wide, for ðan þe se Hælend ne afunde nateshwon on Iudea
lande swa fela gelyfedra manna swa swa he habban wolde to ðam heofonlican
life.
 185. Þa geceas he us of eallum leodscipum, and he swa gefylð
þæt fulle getel þe he habban wyle to his ecan wuldre.
 188. Hy comon þa sona, and þa scipu butu mid fixum afyldon,
þæt hy fornean dufon.
 190. Þa scipu he gefylð forð oð Domesdæg, and þeah
þe hy frecednysse and fela costnunga þolion on þissere worulde, hy ne
wurðað swaþeah nateshwon besencte, for ðan þe Crist sylf mæg his
halgan gehealdan, and heora gehelpan æfre.
 195. Þa þa Petrus geseah swylcne fixnoð mid hym, þa feol he
sona to þæs Hælendes cneowum, and cwæð mid ege eadmodlice him to,
Gewit fram me, Drihten; ic eom synfull man.
 199. Nolde se Hælend for his bene swaþeah hym fram gewitan, ac
wunode mid hym, oððæt hy to lande gelændon mid ealle, for ðan þe
ða lareowas þe Godes folc lærað, bisceopas and mæssepreostas, ne
moton forlætan þa halgan Godes wican þe God hym betæhte for nanre
costnunge, for ðan þe Crist hy ahret, gif hy for his lufan ne forlætað
his heorde.
 207. He wæs swiðe afyrht, and his geferan ealle, and Iacob,
and Iohannes, Zebedees suna, wæron eac afyrhte for þam fixnoðe swiðe.
 210. Iacob and Iohannes wæron gebroðra.
 211. And heora fæder wæs gehaten Zebedeus, and heora modor
wæs Cristes moddrige, swa swa bec secgað be heora gebyrdum.
 214. Þa cwæð se Hælend þus to ðam halgan Petre: Ne
ondræd þu ðe nan þing for ðissere dæde.
 216. Þu fehst men heonan forð, swa swa þu fixas fenge.
 217. Se Hælend gefrefrode swiðe fægere Petrum, for ðan
þe he wel wyle eallum welwillendum, and sæde þæt he sceolde
syððan men gefon; nu dyde he eac swa be his Drihtnes wordum, þæt he
manega menn mid his lare gefeng, and mid wundorlicum tacnum þe he geworhte on
life, swa swa he ær gefeng fixas mid his nettum; and we gyt habbað his
halgan lare mid us on Cristenum bocum, us sylfum to beterunge.
 226. Hy tugon þa to lande heora scipa gehladene, and hy ealle
þing forleton, and folgodon swa Criste.
 228. Crist geceas fisceras him sylfum to folgerum, ungelærede
men, and hy forleton ealle þing, his lare folgiende, and him her on life, and
hy syððan wurdon swa swiðe gelærede þæt eall se Cristendom on
Cristes gelaðunge wearð þurh hy ahræred mid þæs Hælendes
fultume; þam is wuldor and wurðmynt a to worolde, AMEN.

END_TEXT
START_TEXT

ÆHom 16
B1.4.16.
Dominica VII post Pentecosten: Pope 1967-8, II, 531-41.



 1. Matheus se godspellere, þe wæs mid Criste on life, and his
lare gehyrde, on his hirede wuniende, he awrat be Criste þæt he
gecwæð hwilon þus to his halgum apostolum, and þurh hy eac to us:
Soð ic eow secge, þæt ge sylfe ne becumað into heofonan rice, butan
eower rihtwisnys beo eallunga mare ætforan minum Fæder þonne þæra
bocera is and ðæra Sunderhalgena.
 9. Ge gehyrdon þa bebodu þe God bebead gefyrn þam ealdan
Israhele under Moyses lage, and hym þus sæde: Ne ofsleh þu mannan; and
se ðe man ofslihð, se bið domes scyldig.
 13. Ic secge eow to soðan þæt se bið domes scyldig, se
ðe nu yrsað wið his agenne broðor.
 15. Se ðe him hosp gecwyð, se bið þeahtes scyldig, and se
ðe hine hæt stuntne, se bið wites scyldig on þam witnigendlican fyre
þære toweardan worulde, buton he ðone gylt gebete on his life.
 19. Gif ðu geoffrast Gode ænige lac æt his weofode, and
þu þonne geþencst þæt þin broðor hæfð sum þing ongean
þe, gesete þine lac ætforan þam weofode, and fær ðe ærest
hraðe to þinum agnum breðer, and hine geglada; and þonne þu eft
cymst, geoffra þine lac.
 25. Þis godspel is nu gesæd sceortlice eow þus; and we
secgað eow þæt sume men wendon þæt seo ealde æ on Moyses timan
wære miccle stiðre mannum to gehealdenne þonne Cristes boboda, þe he
gecwæð him sylf on ðære niwan lage æfter his tocyme, under Godes
gife, on ðæs godspelles timan, swa swa we healdan sceolon gif we hyrað
Gode; ac hy magon gehyran her on ðisum godspelle þæt Cristes beboda,
þe he bebead mannum, syndon miccle maran þonne Moyses lagu; and we sceolon
liðian and ure lif awendan to ðæs Hælendes bebodum, gif we habban
wyllað þa micclan myrhðe mid him, swa swa he us behet.
 39. We ne magon libban on ðisum life nateshwon, þæt we ne
agylton wið God and wið men on worde and on weorce; ac we sceolon symble to
Gode gecyrran and his mildsunge biddan; for ðon þe he is gearu, gif we hine
biddað mid inneweardre heortan, þæt he us mildsige; and him is miccle
leofre ures lifes rihting þonne ænig oðer sceat, gif we geswicað
yfeles.
 47. Ælce dæg we syngiað, and ælce dæg we sceolon urne
Hælend gladian mid sumre godnysse, se ðe æfre wile us mannum mildsian;
and he nyle naht eaðe þæs synfullan deað, ac he swyðor wyle þæt
he gecyrre and lybbe; and se ðe bote underfehð, and he beo syððan
hræðe þæs of life, he sceal to reste gewiss, for þon þe he
gecyrde fram his synnum to Gode.
 55. Se Hælend us sæde, swa swa ge gehyrdon ær, Soð ic
eow secge, þæt ge sylfe ne becumað into heofonan rice, buton eower
rihtwisnys beo eallunga mare ætforan minum Fæder þonne þæra bocera
is and ðæra Sunderhalgena.
 60. Þa boceras syndon and þa Sundorhalgan þa ealdan witan,
þe wæron gefyrn, under Moyses lage, swa micclum gelærede þæt hy
ða ealdan æ on heora wisan cuðon; ac hy ne heoldon swaþeah þa halgan
Godes æ swa wel swa hy sceoldon.
 65. Þa cidde hym se Hælend swiðe oftrædlice, for ðan
þe hy ne heoldon þa halgan beboda swa swa God sylf hym bebead; ac hy woldon
hym sylfe þæt hy halige wæron, and wæron swaþeah misworohte
wiðinnan.
 70. Þa sæde se Hælend, þe geseah heora heortan, swiðe
egeslice word, hym þus cidende: <foreign>Uos iustificatis uos coram hominibus; Deus,
autem, nouit corda uestra</foreign>: Ge tellað eow rihtwise on manna gesihþum, ac
God soðlice cann swaðeah eowere heortan; ge synd swa swa byrgenu þe
beoð wiðutan agrafene mid ofergeweorcum, swiðe wel amette, and syndon
afyllede mid forrotodnysse; and ge swaþeah lufiað hlisan and herunge.
 80. Hym wæs beboden, on heora gehealdsumnyssum on Moyses lage,
þæt hy moston lufian heora agene frynd, and hatian heora fynd; ac us bead
se Hælend, her on ðysum life, þæt we lufian sceolon symble, butan
hiwunge, ure agene freond, and ælcne Cristene man, and eac for Godes lufan
lufian ure fynd, þæt ure rihtwisnys beo mare þonne heora, we ðe habban
sceolon þæt heofonlice lif, gif we gehyrsume beoð Godes hæsum mid
weorcum.
 90. Hym wæs beboden þæt hy ne hæmdon unrihtlice wið
oþra manna wif; ac us sæde Crist þus: <foreign>Omnis qui uiderit mulierem ad
concupiscendum eam iam mechatus est eam in corde suo</foreign>; þæt is on Englisc,
ælc man þe sceawað wifman mid luste, þæt he hy habban wolde,
þæt him witodlice bið þæt forliger gefremod on his agenre heortan
þurh þone unlust, þæt he hire gewilnode.
 99. We secgað swaðeah þæt si eaðre to betenne þa
yfelan geþohtas þonne þa yfelan dæda, gyf man þone yfelan
willan awent to beteran.
 102. Hy teoðodon heora wyrta, and wolice forleton þa maran
beboda þe Moyses bebead on þære halgan Godes æ hym to gehealdenne.
 105. Nu sceole we healdan swa þa læssan beboda, þæt we
ða maran eac mid weorcum gefyllan.
 107. Hy tæhton mid wordum, swa swa hit awriten is, Godes lare
mannum, and forleton þa weorc; ac se biþ mære lareow, swa swa se
Hælend sæde, se þe him sylf gedeð, and he syððan swa tæcð,
and onginneð þa bysne on him sylfum ærest.
 112. Hym wæs behaten, gif hy heoldon Godes æ, eorðlice
wæstmas, and Crist witodlice behet þæt ece lif þam þe his word
healdað, þæt þe mannes eage ne mihte geseon, ne eare gehyran, ne
heorte asmeagan, þa micclan mærðe þe se mildheorta Crist þam eallum
behet þe hine lufiað; and þærtoeacan he forgifð us ure neode.
 120. Nu mote we habban maran rihtwisnysse, nu us synd behatene þa
heofonlican speda, þæt we moton sona siþian to Criste on urum
forðsiþe, gif we ær mid wærscipe ure synna gebetað sylfwilles on
life.
 125. Ge gehyrdon þa bebodu þe God bebead gefyrn þam ealdan
Israhele under Moyses lage, and hym þus sæde: Ne ofslih ðu mannan; and
se ðe man ofslihð, se bið domes scyldig.
 129. Ic secge eow to soþan þæt se bið domes scyldig, se
ðe nu yrsað wið his agenne broðor.
 131. On ðam dome man toscæt hwilc his scyld wære, and oft
he bið unscyldig on ðam dome getæht, se ðe ær wæs geteald
þæt he scyldig wære; and man mæg gegladian mid godum willan þa
færlican yrsunge, and forfon mid wisdome, eað þonne he gebete gif he
bið ofslagen.
 137. To ægþer þæra þinga, þæt is yrre and
mansliht, gæð se rihta dom; ac hit bið swaþeah leohtre on bote on
ðam lybbendan men, þeah þe he yrsige, and hit eft gehæle, swa swa
þis godspell on æfteweardan sægð, þæt we magon gegladian þone
þe we ær abulgon.
 143. Se þe his breþer hosp gecwyð, se bið þeahtes
scyldig.
 144. Her syndon nu twa þing, þæt yrre and se hosp, and
þær gæð geþeaht to þam twam þingum, þæt man mid geþeahte
secge him his wite, hwæt he sylf þrowige for ðam twam þingum; ac
swaþeah hwilon swa scyldig man ætwint, be ðam þe se trahtnere us
sægð on Leden.
 150. And se ðe hine hæt stuntne, se bið wites scyldig on
ðam witnigendlican fyre þære toweardan worulde.
 152. Her syndon nu þreo þing, and forþig mare wite: þæt
yrre and se hosp, and eac teonræden; and þas þing sceolon, swa swa us
sægð seo boc, on ðam toweardan wite beon afeormode, buton se man hy
sylfwilles gebete.
 157. Micele maran gyltas man mæg gebetan her on þisum life,
and þone Hælend gegladian, þæt he ne þurfe þrowian on ðam
toweardan life.
 160. God cwæð þurh his witegan þæt he wolde mildsian
ælcum men þe gecyrð fram his synnum to him, þam þe mid geomerunge
gewyrcð dædbote, and his synna ne beo syþþan on gemynde.
 163. Lareowas sceolon læran and styran, and witan sceolon
þreagan þa ðwyran and þa stuntan, ægþer ge mid wordum ge mid
weorcum hwilon, swa swa Crist sylf dyde, þe cidde þam Iudeiscum for heora
gedwyldum and dyrstigan anginne.
 169. Paulus se Apostol on his pistole cwæð þus: <foreign>Argue,
obsecra/, increpa, in omni patientia et doctrina</foreign>: þrea ðu and bide, cid
mid geðylde, on ealre lare to lifes bebodum.
 173. Gif hwa nu þurh steore sum styrne word gecwyð to his
underþeoddum for heora stuntnysse, ne bið na þæt gelic þam
unþeawfæstan men, þe for his receleaste misræceð oðerne, for
nanre steore, ac for stuntnesse.
 178. We sceolon us gebletsian and abiddan æt Gode þat he us
gehealde, and urne muð þurhhlynne, swa swa se witega bæd, þysum
wordum cweðende: <foreign>Pone, Domine, custodiam ori meo, et hostium circumstantie
labiis meis</foreign>: Sete þu, leof Drihten, minum muðe hyrdrædene, and duru
minum welerum, þinre wearde abutan.
 184. Duru he abæd, þæt he fordyttan mihte þa idelan
spræca, and undon his muð to wisdomes spræcum, and to wurðianne God,
swa swa man belycð and geopenað þa duru.
 188. Vton nu gehyran þæs Hælendes læcedom, hu we magon
gehælan her on ðisum life ure yfelan word wið ðone þe we
gegremodon.
 191. Gif ðu geoffrast Gode ænige lac æt his weofode, and
þu þonne geðencst þæt þin broðor hæfð sum ðing ongean
þe, gesete þine lac ætforan þam weofode, and far þe ærest raðe
to þinum agenum breðer, and hine geglada; and þonne þu eft cymst,
geoffra þine lac.
 197. Se Hælend cwæð eft on sumere oðre stowe, þonne ge
sylfe standað on eowrum gebedum, forgifað þonne on eowrum heortum eallum
oðrum mannum þe wið eow agyltað þæt se Heofonlica Fæder eowre
synna forgife; and butan ge forgifon, ne forgifð he na eow.
 203. Þonne hæfð ure broðor sum þing ongean us, gif we
him deredon oððe gedydon unðanc; þonne sceole we don be ures Drihtnes
lare, gegladian uren broðor mid goodum ingehyde, þone Cristenan man, butan
ælcere hiwunge, þæt God sylf underfo glædlice ure lac, se ðe nele
underfon nan þing ær æt us, ær we habban sibbe on soðfæstum
mode.
 211. Gif us ænig man derað oððe gedeð unþanc, þæt
we sceolon forgifan, swa swa se Hælend sæde, þæt us ure synna
syððan beon forgifene.
 214. Vre lac syndon þe we offriað Gode ure halgan gebedu, and
þæt we gehelpon þam earmum mid urum ælmessum, and ælc þing þe
we doð urum Drihtne to lofe; þa beoð ealle Godes lac, and we mid godum
willan þa sceolon geoffrian, þæt hy andfenge beon, and Gode licwyrðe,
þe lufiað æfre sibbe, and he mid smyltnysse symble demð eallum.
 222. Be ðam sang se sealmwyrhta, þus secgende him to: <foreign>Adiutor
meus, tibi sallam, et cetera</foreign>;þæt is on Engliscre spræce, þu eart min
gefylsta; þe sylfum ic singe; þu eart min onfond, min agen soð God, and
min mildheortnys.
 227. He het hine mildheortnys, for ðan þe he milde is, and he
on manega wisan þam mannum gehylpð þe mid anrædnysse to him æfre
hopiað.
 230. Þam is wuldor and wurðmynt a to worulde, AMEN

END_TEXT
START_TEXT

ÆHom 17
B1.4.17.
Dominica X post Pentecosten: Pope 1967-8, II, 547-59.



 1. Se Hælend sæde þus to his halgum apostolum, her on
þisum life libbende mid mannum, for ðon þe he oft gespræc wið hy on
bigspellum: Sum welig man wæs iu, se hæfde tungerefan; þa wearð se
gerefa forsæd wið his hlaford, þæt he his god sceolde swiðe him
fram aspendan; and se hlaford sona gelangode hine, and befran hine þa,Hwæt
gehyre ic be ðe?
 9. Betæc þine wican; ne miht þu beon leng on minum
folgoþe.
 10. And se gerefa þa cwæð on his agenum mode, Hwæt mæg
ic la nu don?
 12. Nu ic beo bescired, and ic sylf ne mæg mid minum fotum
delfan, ne ic ne mæg for sceame ahwær bedician.
 14. And he eft þa cwæð, Ic wylle nu betwyx þisum tilian me
freonda on þam þe aht sceolon minum hlaforde nu, þæt hy me underfon
into heora husum, þonne ic betæht hæbbe þas wican me fram.
 19. He gelaðode þa sona his underþeoddan him to, þa þe
aht sceoldon his hlaforde on feo, and cwæð to heora anum, Hwæt ahst
þu to gyldenne?
 22. He cwæð þæt he sceolde syllan his hlaforde
hundteontig oman mid ele ametene.
 24. Þa het se gerefa him awritan fiftig.
 25. He cwæð þa to oðrum, Hwæt scealt þu þinum
hlaforde?
 26. He cwæð þæt he sceolde him hundteontig mittan
hwætes.
 27. And se gerefa het him on gewrite settan þæt he
hundeahtatig him agifan sceolde.
 29. Hwæt þa heora hlaford herode eft syððan þone gerefan
on his unrihtwisnysse, for ðan þe he snotorlice wið hine sylfne gedyde;
for ðan þe woroldmen, þyssere worlde bearn, syndon micele snoteran on
heora cynrene þonne þæs leohtes bearn, þæt synd þa geleaffullan.
 35. Þa sæde se Hælend eft syððan him þus to: Wyrcað
eow freonda of ðam unrihtan welan, þæt hy underfon eow on eowrum
forðsiþe to him on ðam ecum eardungstowum eft.
 39. Se welega man þe hæfde þone tungerefan is se
ælmihtiga God, þe ah ealle þing, and he betæhte mannum his micclan
welan her on þisum andwerdan life, þæt he geuðe us andgites and
gesceades, swa swa þam englum, toforan oþrum gesceaftum, and
þærtoeacan us forgifð ure neode on life, þurh his micclan cyste; for
ðan þe he mancynn lufað, þa ðe hine oncnawað and him cyððe to
habbað þurh soðne geleafan and singalre lufe.
 49. We synd his gerefan, þe his welan habbað, and we yfele
aspendað his æhta him fram, þonne we ure andgit to yfele awendað, and
ure mennisce gescead to manfullum leahtrum; and we nyllað mid gesceade us
sylfum gewissian, ne wyrcan his willan þe wyle us habban; and him nane
æhta ne synd swa inmede swa him synd to agenne ure sawle clæne.
 57. Be þam sang se sealmwyrhta, þus secgende us: <foreign>Homo, cum in
honore esset, non intellexit, et cetera</foreign>: Se mann witodlice, þa ða he on
wurðmynte wæs, he hit ne understod; ac þam stuntum nytenum he wearð
wiðmeten, and wæs hym þa gelic.
 62. Ælc þara manna þe his andgit awent to yfelum weorcum
fram rihtwisnysse, and nele understandan his agenne wurðmynt, þæt he is
sylf geworht to Godes anlicnysse, and mid gewitleaste unwurðað hine sylfne
fram þam micclan wurðmynte, þæt he on meoxe licge on þam fulum
leahtrum, fulre þonne nyten, he aspent yfele his hlafordes æhta, þonne
he his agen gescead on synnum eall aspent, and hine wacne gedeþ and
unwurðne symble.
 72. Þas syndan þa leahtras þe misliciað Gode: eawbryce and
forliger, and ælces cynnes reaflac, morðdæda and manslihtas and ealle
manaðas, wiccecræft and wiglung and þa wogan domas, stala and leasunga
and þa micclan druncennyssa, untimaæt and oferfyll and þæt man wyrce
unlybban, and þæt man nylle freolsian mid nanum wurðmynte þone halgan
Sunnandæg, þam Hælende to lofe, þe on ðam Sunnandæge him sylf
aras of deaðe and he manega wundra geworhte on ðam dæge ne his halgena
mæssedagas, þe man healdan sceolde, and gan to cyrcan, Godes lof to
gehyrenne.
 84. Vton nu geedlæcan, þæt is, eft eow nu secgan, þisses
godspelles anginn, swa swa we ær sædon, þæt ge magon þe eað
þæt andgit understandan: Sum welig man wæs iu, se hæfde tungerefan;
þa wearð se gerefa forsæd wið his hlaford, þæt he his god sceolde
swiðe him fram aspendan; and se hlaford sona gelangode hine, and befran hine
þa, Hwæt gehyre ic be ðe?
 92. Betæc þine wican; ne miht þu beon leng on minum
folgoðe.
 94. On twa wisan us gelangað and him to clypað se Hælend,
oððe on andweardum life ærest to dædbote, oððe on ðam oðrum
life eft to þam dome.
 97. Nu sceole we beðencan us sylfe her on life, þæt we to
yfele ne beon eft on ðam dome.
 99. And se gerefa þa cwæð on his agenum mode, Hwæt mæg
ic la nu don, nu ic beo bescired, and ic sylf ne mæg mid minum fotum delfan,
ne ic ne mæg for sceame ahwær bedician?
 103. We ne magon delfan, ne we ne moton wyrcan nane gode wæstmas
ænigre drohtnunge æfter þisum life, gif we ærðan noldon; ne
þær ne bið nan earnung, ac bið edlean gewiss ealra ure dæda, be
ðam þe we dydon ær; ne we ne magon bedecian for bysmore þær, gif we
æmtige beoð ælces godes þonne swa swa þa stuntan mædenu, þe
mid heom sylfon næfdon on heora leohtfatum nan leoht þam brydguman,
Hælende Criste, swa swa he him sylf sæde, and woldon þa biddan oððe
gebicgan hym leoht; ac hy wurdon belocene wiðutan fram Criste, for ðon þe
hy næfdon him nane lihtinge ætforan.
 116. Be ðam ylcan gecwæð eft Godes wisdom: For þæs
wintres cyle nolde se asolcena erian; he bedecað eft on sumera, and him ne
bið na getiðad.
 119. Þæt is, þæt he on life lytel swanc for Criste, and
he ða ecan myrhþe ne mæg þonne abiddan.
 121. He eft þa syððan gecwæð on his agenum geðance, Ic
wylle nu betwyx þisum tilian me freonda on ðam þe aht sceolan minum
hlaforde nu, þæt hy me underfon into heora husum, þonne ic betæht
hæbbe þas wican me fram.
 126. He gelaðode þa sona his underþeoddan him to, þa ðe
aht sceoldon his hlaforde on feo, and cwæð to heora anum, Hwæt ahst
þu to gyldenne?
 129. He cwæð þæt he sceolde syllan his hlaforde
hundteontig oman mid ele ametene.
 131. Þa het se gerefa him awritan fiftig.
 132. Ele wyxt on treowum, eall swa win deð; ac þa elebeamas
beoð maran on wæstme, and þa berian grytran, and hy man gaderað and
wringð, and man et þone ele, swa swa we etað buteran, on manegum
estmettum, and he is metta fyrmest.
 137. Man deð hine to leohte eac on ðam lande on fægerum
leohtfatum, for ðan þe he fæt is, and wynsumlice byrnð binnan Godes
cyrcan; he is swiðe deorweorðe, and hine man deð to fulluhte, and to
Godes þenungum, þonne he gehalgod bið.
 142. He cwæð þa to oðrum, Hwæt scealt þu þinum
hlaforde?
 143. He cwæð þæt he sceolde him hundteontig mittan
hwætes; and se gerefa het him on gewrite settan þæt he hundeahtatig him
agifan sceolde.
 146. He lissode þam mannum þæt he mihte hopian to heora
freondrædene, þæt hy underfengon hine eft syððan into heora husum;
ac ðas dæde we sceolon swiðor understandan on gastlicum andgite, and us
tilian freonda, ge on Godes þenum ge on Godes þearfum, mid urum
weldædum, þæt we wunian moton on ðam ecum eardungstowum æfter urum
forðsiþe mid ðam Godes mannum þe we ure god doð nu.
 155. Ne sceole we na mid facne us freond gewyrcan, ac þis is
soð bysen hu we sceolon don of rihtum gestreonum, swa swa we rædað on
bocum: dælan nu ælmyssan, and don beforan us, þæt we habban hy eft
be hundfealdum us sylfum, þær þær nan þeof ne mæg ne ne mot hy
forstelan, ne nan moððe ne mæg ne nan om hym derian, ac hy andsunde
þær us beoð gehealdenne.
 163. Ælc man sceal don her be his agenre mæðe; se þe mare
hæbbe, do be his mæðe; se ðe læsse hæbbe, do of his lytlan,
þæt nan man ne beo butan ælmyssan.
 167. Be ðam cwæð se Hælend on oþrum godspelle, Gelaða
to þinum godum þearfan and wannhale, blinde and healte, and þu bist
eadig; for ðan þe hy nabbað hwæt hy þe forgeldon; þe bið
forgolden witodlice on ðara rihtwisra æriste.
 172. Þæt is on Domesdæge, þonne we of deaðe arisað.
 173. Zacheus se rica wæs unrihtwis æt fruman, ac syððan
he underfeng þone fyrmestan cuman, þone Hælend sylfne.
 175. Þa sæde Zacheus, Drihten leof, ic wylle dælan mine
æhta, þone healfan dæl þearfum, and þærtoeacan ic wylle be
feowerfealdum forgyldan swa hwæt swa ic reafode.
 179. And se Hælend þa sæde sona him to andsware, Nu
todæg is geworden hæl þisum hirede; for þan þe Zacheus swa wæs
gerihtwisod þurh þæs Hælendes tocyme, þe com to his huse.
 183. Cristes apostolas, swa swa us cyþað bec, forleton heora
æhta ealle for Criste, and him swa folgodon swa hwider swa he ferde; and hy
hæfdon mid him þa heofonlican speda.
 187. Sum earm wudewe wearp ænne feorðling betwux oðrum
mannum þe wurpon heora ælmyssan to ðam halgan weofode binnan Hierusalem,
and se Hælend sæde sona be hyre þæt heo mare brohte þonne ænig
oðer man, for þan þe heo brohte ealne hire bigleofan mid cystigum mode,
and Crist hy þa herode.
 194. Se Hælend cwæð eac, Gif hwa sylð drincan anum
þurstigum men huru ceald wæter, þæt he hæfð his mede þære
lytlan weldæde; and se gooda willa, þe wel wyle symble, is Gode andfenge,
swylce he offrige him lac.
 199. Þus we sceolon geearnian þa upplican wununge mid
þyllicum dædum, urum Drihtne to lofe, mid nanum andsætum facne, ne mid
ænigum swicdome, þæt we gastlice gefyllon þas godspellican word, be
ðam þe ge gehyrdon her on þissere rædinge.
 204. Hwæt þa heora hlaford herode eft syððan þone
gerefan on his unrihtwisnysse, for ðan þe he snotorlice wið hine sylfne
gedyde.
 207. Vre drihten herað mid beteran herunge his getreowan wicnere,
þe his willan gefremode on ðam gastlicum tilungum, and him þus to cwið:
<foreign>Euge serue bone et fidelis, et reliqua</foreign>: Eala þu goda þeowa, and me wel
getrywe, þu wære getrywe on lytlum þingum me; nu ic þe gesette ofer
manegum þingum; gang nu on blisse on þines hlafordes godum.
 215. Þa worldmen soðlice, þissere worlde bearn, syndon micele
snoteran on heora cynryne þonne þæs leohtes bearn, þæt synd þa
geleaffullan.
 218. Þa worldmen cunnon þa worldcundan snoternysse, and þa
yfelan hocas þe se Hælend onscunað, be ðam is awriten þisum wordum
on bocum: <foreign>Sapientia enim huius mundi stultitia est apud Deum</foreign>: þissere
worlde wisdom is stuntnyss ætforan Gode.
 223. Þu telest to wisdome þæt þu þin gewill hæbbe,
and þu mæge oferdrifan oþerne man mid wo; ac Crist wile habban
unsceððinysse on us, and þa bilehwitnysse, swa swa he us bebead: <foreign>Estote
prudentes sicut serpentes, et simplices sicut columbe</foreign>: Beoð swa snotere swa
swa neddran syndon, and swa bylehwite swa swa culfran beoð.
 230. Seo næddre is eallra nytena snoterost, and se deofol þurh
hy beswac þa frumsceapenan men; nu sceole we beon snotere wið ðæs
deofles swicdomas, swa swa se Hælend sæde, and besceawian gleawlice
þæs deofles lotwrencas, þæt he us ne forlære.
 235. Seo næddre awurpð ælce geare hire ealdan haman, and
bið þonne befangen mid eallniwum felle; uton we swa don, awurpan ure synna,
and þa yfelan þeawas, and leornian þa godan, þæt we mid Godes gife
beon ymbscrydde wiðinnan.
 240. Seo næddre wyle eac bewerian hire heafod, and hy ealle
bewindan on embhwyrfte þæs heafdes, þæt man huru þæs heafdes
hentan ne mæge.
 243. Swa we sceolon eac don, gif we snotere beoð, ne lætan us
nan þing swa leof swa urne Hælend, þe is ure heafod; and we for his
lufan urne lichaman sceolon syllan to deaðe, gif hit swa micel neod bið,
ær we hine wiðsacon and ure sawle forleoson, þe is selost æhta.
 249. Culfre is swiðe bylewit, and eall butan geallan, and lufað
annysse betwyx hyre geferum, and swiðe unhearmgeorn and unhetol oðrum.
 252. Healdan we þas þeawas, þæt we unhearmgeorne beon, and
butan byternysse betwux gebroðrum symble, þæt we mannum ne derian mid
unrihtum dædum, ac habban us annysse on ealre rihtwisnysse, and lætan
gehwæne habban þæt þe his is mid rihte; þonne hæbbe we þa
bylewitnysse þe se Hælend sylf tæhte.
 258. Þa sæde se Hælend eft syððan hym þus to:
Wyrcað eow freonda of ðam unrihtan welan, þæt hy underfon eow on
eowrum forðsiðe to him on ðam ecum eardungstowum eft.
 262. Þa unrihtan welan syndon witodlice þæt weoruldlice
feoh, on ðam þa unrihtwisan menn besettað heora hiht, and on þam
hopiað/; ac þa rihtwisan menn awændað heora feoh to heora lifes
neodum, and lybbað be ðam feo, and habbað heora hyht to þam heofonlicum
spedum, to þam ecum þingum on eornost swaðeah.
 269. Se þe ælmyssan dæleð of ðam eorðlicum feo, and
of þam sceortum welum þissere worulde, Godes þeowum and his þearfum,
God sylf him forgylt eft, swa þæt we wununge hæfð on heofonan rice
mid þam þe he dælde and gedyde his god.
 274. Ealswa þa lareowas þe lærað Godes folc, and manega
gebetað mid heora gebysnungum, magon witan gewis þæt hy wunian moton on
þære ecan myrhðe mid ðam ælmihtigan Gode, for þan þe hy
getreowlice tilodon heora hlaforde.
 279. Se Hælend sylf sæde on sumere oðre stowe, Se ðe on
lytlum þinge bið his hlaforde getrywe, se bið him getrywe on ðam maran
þingum; and se ðe ungetrywe bið on þam læssan þinge, se bið
ungetrywe on ðam maran þinge.
 284. Lytel þing is geteald þises lifes ryne wið ða ecan
worulde, þe ne wurð na geendod.
 286. Þa woruldcundan þing syndon witodlice læssan þonne
þa gastlican, þe is Godes sylfes lar, þæt is se halga wisdom, þe us
simble tiht up to urum Scyppende, þe us gesceop to mannum.
 290. Se ðe on woruldþingum wurð ungetrywe, ne wurð he on
þam gastlicum Gode getrywe, þæt he ða heofonlican pund holdlice
dæle.
 293. Getrywsige us se Hælend þurh þone Halgan Gast, þæt
we his willan gewyrcan moton; þam sy a wuldor on ecnysse, amen.

END_TEXT
START_TEXT

ÆHom 18
B1.4.18.
Dominica XII post octavas Pentecosten: Pope 1967-8, II, 567-80.



 2. Ðæs Hælendes eard wæs on Iudea lande, Galileiscre
scire, þa þa he her on life wæs, on þære byrig Nazareth; ac he
wæs geboren on þære byrig Bethleem, swa swa bec secgað.
 5. Ða ferde he geond eall þære foresædan scire, to eallum
samnungum, symle lærende þæt folc, & bodigende godspell & Godes
rice mannum, & ealle gehælde þe untrume wæron, & he ælce
adle & ælce untrumnysse adræfde of eallum þam mannum þe him
mihton to cuman.
 11. His hlisa þa asprang to Sirian lande, ofer eall þæt
rice, þæt is swiþe rum land; & him man gebrohte þa to fela
bedridan menn, & þa monaðseocan, & þa sylfan wodan, & on
manegum adlum mislice geswencte; & se soþa Hælend gehælde hi ealle,
& him þa fyligde micel folc gehwanon.
 18. Nu segð us se godspellere þe þiss godspell gesette þe
nu gebirað to þissere mæssan, MARCVS gehaten se þe wæs martyr
for Criste, þæt ure Hælend becom to þære galileiscan sæ,
farende fram gemærum þæs tyriscan folces geond þæt
sidoneiscan/, on þam sælande decapolis, swa on bocum synd gehatene
tyn burhscira.
 25. Ða gebrohte man him to, tomiddes þam folce, ænne dumne
mann, & se wæs eac swilce deaf, & bædon þone Hælend þæt
he hine hrepode mid his halwendum fingrum; & se Hælend sona
gelædde þone mannan ut of þære meniu.
 30. He dyde þa his fingras innto his earan, & mid his
halwendan spatle hys tungan hrepode, & beseah to heofenum, & sæde
mid geomerunge to þam duman menn þis an dyrne word, <foreign>Effeta</foreign>: þæt is
on Englisc, to geopenigenne; þæt his earan wurdon & his muð
geopenode.
 36. Hwæt þa, sona wurdon his earan geopenode, & his tungan
bend wearð unbunden eac, & he rihtlice spræc mid his agenum gereorde.
 39. Ða bebead se Hælend þam þe hine brohton þæt hi
hit ne sædon nanum menn nateshwon; ac hi þæs þe swiþor hit sædon
mid wundrunge, & cyddon his mærþa mannum, þuss secgende: Wel he
gedyde ealle þing þurh his wundorlican mihte: he gedyde þæt þa
deafan mihton wel gehyran, & he gedyde þam dumban þæt hi mihton
sprecan.
 46. Ðiss godspell is nu gesæd þuss sceortlice on Englisc; nu
wylle we geedlæcan eft þa ylcan word þæs halgan godspelles, & eow
geopenian þæt gastlice andgit be endebyrdnesse þære haligan lare, mid
hyre getacnungum.
 51. Tirus & Sidon syndon twa burga, be þam spræc se
Hælend on sumere stowe hwilon, þa þa he cidde swiþe þam burgum þe
he on geworhte his wundra & tacna, þæt hi noldon gelyfan for his
liflicum tacnum, ne hi sylfe gerihtlæcan for his soþum wundrum.
 57. He cwæð to þære byrig þe hatte Corozaim, & to
anre oðre byrig, Bethsaida gehaten, Wa þe, Corozaim; wa þe, Bethsaida:
gyf swylce wundra wurdon gefremode on Tyro & Sidone swa swa syndon on eow
gefremode, gefyrn hi gedydon mycele dædbote on hæran & on axon.
 64. Nu secge ic to soþan þæt sumera þinga byþ læsse
wite on Domesdæg Tyro & Sidone þonne eow sylfum beo, þe gesawon mine
wundra.
 67. Se Hælend genealæhte to þam sælende to þam
worigendum yþum, ðe hæfdon getacnunge þære unstæððignesse
þæs stuntan mennisces þe butan geleafan leofedon oð þæt, of þam
he wolde habban gehwæne to his gyfe, to þære miltsunge his micclan
cystignesse, for þan þe swa swa þæt godspell us segð, þæt he
gegaderode þa Godes bearn on anum þe wæron tostencte, to his
staðolfæstnesse þæt hi lif hæfdon on him, se þe ure lif is &
eac þæra.
 78. An eard wæs gehaten þa on eastdæle, begeondan
þære ea iordanen decapolis on bocum, þæt is Tyn Burhscira, to
þam com se Hælend, swa swa segð þiss godspell, & he þær
gehælde þurh his halgan hrepunge þone deafan & þone dumban, &
gedyde hine halne, swa swa he ælcne dyde þe him to genealæhte.
 85. Ðes deafa mann getacnode & þes dumba witodlice eall
Adames cynn, þe adeafode swiþe þurh þære næddran word, þe
wæron us deadlice on þære forgægednysse ongean Godes bebod, þæt
mancynn nolde mid geleafan gehiran þa halgan Godes word to his wissunge
þonne.
 91. Mancynn adumbode eac fram his Drihtenes herungum syþþan he
æne gespræc his agen bepæcend, & wið hine motode mid mycelre
dyrstignysse, for þan þe hit is yfel, & mid attre gemenged, þæt se
mann motige wið þone manfullan deofol, swa swa git doð foroft drymen
& wiccan on heora scincræfte, to beswicenne swa þa ungesælige men
þe to him secað.
 99. Ne mihte na se deafa ne se dumba abiddan þone halgan
Hælend his agene hæle; ac his magas bædon, þe hine gebrohton to
Criste, þæt he hine gehælde þurh his halgan mihte; & he mildelice
þam mannum getyþode, for þan þe he eallgod is, & æfre wel wille
eallum rihtgeþancodum þe on hine truwiað.
 106. Swa we sceolon eac don, gif sum ure freonda ne mæg þurh
hine sylfne secan æt his Drihtene his sawle læcedom mid soðre
andetnysse; we sceolon him fulstan & him fore gebiddan, & mid Godes
lare gelome hine tyhtan, þæt he his sawle hæle gesece æt his
Drihtene, þæt he gehyran mage & herian his Scyppend.
 113. Ðiss halige godspell segð þæt se Hælend sona
gelædde þone mann ut of þære meniu, for þan þe he hine alædde
of þæs folces gehlide, þæt he hine awende fram his ærran gewunan
to his halgum bebodum mid gehyrsumnesse, þæt he on godum þeawum Gode
gelicode, & to Godes wegum awende hine sylfne.
 120. He dyde þa his fingras innto his earan.
 121. Ðæs Hælendes fingras, þe halwende syndon,
getacniað soðlice þa seofonfealdan gyfa þæs Halgan Gastes, þe ure
heortan onlihtað; & þurh þa ylcan gyfe he onlihte his mod, þæt
he mihte gehyran þa halwendan lare, & andgit swa habban þurh þone
Halgan Gast; & se Hælend adræfde, þurh þone ylcan Gast, þa
egeslican deofla of þam gedrehton mannum, & he him gewitt forgeaf him
sylfum to wyrðmynte.
 130. Mid his halwendan spatle he hrepode his tungan, þæt he
sprecan mihte, & mannum eac cyþan godes mærða on him mid
menniscum gesceade, þæt ælc mann sceolde, þa god his mod onliht,
his geleafan andettan oþrum menn.
 135. He beseah to heofonum, & sæde mid geomerunge to þam
dumban menn þis an dyrne word: <foreign>Effeta</foreign>: þæt is on Englisc, to
geopenigenne.
 138. To heofonum he beseah mid swiþlicere geomerunge, for þan
þe he gesceop him sylf us æt fruman to heofonlicum þingum, & him
hearde ofhreow þæt we swa feorran þa befeollon þanon on þa
eorðlican þing ealles to utlice.
 143. He geswutelode eac mid his sylfes geomerunge þæt we
sceolon gewilnian þære heofonlican wununge, to þære þe we wæron
geworhte æt fruman, mid modes geomerunge & mid manegum tearum, for þan
þe swa mycel þing mot beon geearnod mid mycelre gewilnunge & þæs
modes godnesse.
 149. He cwæð þa <foreign>effeta</foreign>, þæt ys to geopenigenne, for
þære deafnysse þe him derode oð þæt; ac his halwende hrepung his
earan undyde.
 152. Be þære ylcan dæde doð git Godes þenas þonne hi
cild fulliað, þæt hi settað heora fingras innan þæs cildes earan
mid heora spatle, & on þæs cildes nosu, secgende <foreign>effeta</foreign>.
 156. Ðæt spatl getacnað, swa swa þes traht segð, þone
upplican wisdom þe hit gewilnian sceal, & þære nosa stenc getacnað
þone stenc be þam þe se apostol Paulus þuss awrat: <foreign>Christi bonus odor
sumus Deo in omni loco</foreign>: We syndon us sylfe soðlice Cristes bræð, Gode
sylfum god bræð on ælcere stowe.
 163. Be þam ilcan gecwæð se eadiga Iob: Swa lange swa seo
oreðung is on us wunigende, & Godes Gast on urum nosum, ne sceolon we
sprecan unrihtwisnysse on urum welerum, ne leasunga smeagan mid ure tungan
ahwar.
 168. Hwæt, þa sona wurdon his earan geopenode, & his
tungan bend wearð unbunden eac, & he rihtlice spræc mid his agenum
gereorde.
 171. We sprecað rihtlice on rihtum geleafan, þæt we rihtlice
gelyfon on þone lyfigendan God, & we hine andettan, us sylfum to
hæle.
 174. Nu sceole we hogian þæt we hine ne gremion æfter urum
fulluhte ealles to swiþe, þurh unrihtwise word & þa yfelan dæda;
ac we sceolon swiþor hine symle gladian on mode & on muþe, & eac
mid þam dædum, þæt ure andetness us idel ne beo.
 180. Ða bebead se Hælend þam þe hine brohton þæt hi
hit ne sædon nanum menn nateshwon; ac hi þæs þe swiþor hit sædon
mid wundrunge, & cyddan his mærða mannum, þuss cweðende: Wel he
gedyde ealle þing þurh his wundorlican mihte: he gedyde þæt þa
deafan mihton wel gehyran, & he gedyde þam dumban þæt hi mihton
sprecan.
 187. Se Hælend, þe mihte swylce wundra gefremman, mihte eac
don þæt hi digle wæron; ac he bebead þam mannum þæt hi hit
nanum/ ne sædon for þan þe he sealde him sylf us swa bysne þæt
we/ on þam godum dædum þe we for Gode gedoþ þæne idelan
gylp æfre forbugon .
 194. Se idela gylp huru is an heafodleahter, gode swiðe
sædon/ sæte, & we eac sceolon þone yfelan unþeaw us fram
ascyrian, gyf we habban wyllað þa heofonlican mede, for þam þe se
Hælend swiþe oft forbead on his halgum godspellum þysne heafodleahter,
& het us on digelnysse don ure ælmyssan, & ure gebedu binnan urum
locum, þæt God sylf hit us forgilde, þe gesihð ure digelnysse.
 203. We wyllað eow gereccan sume Cristes wundra, to getrymminge
eowres geleafan.
 204. Vre Drihten stah on scyp, & him fyligdon his
leorningcnihtas.
 205. Efne þa færlice aras mycel styrung & hreohness on
þære sæ, swa þæt þæt scyp wearð mid yþum oferþeht.
 206. Se wind witodlice heom stod ongean mid ormætum blæde.
 207. And se Hælend wearð on slæpe on þam steorsetle.
 208. Ða genealæhton his leorningcnihtas & hine awrehton,
þuss cweðende: Drihten, gehelp ure; we losiað.
 210. He andwyrde, Eala ge lytles geleafan, to hwi synd ge afyrhte?
 211. He aras þa, & þywde þone wind & þa sæ,
& het hi stille beon.
 211. Hwæt þa sona wearð geworden mycel smyltnyss on
þære sae, swa þæt þa reðran, micclum wundriende, cwædon:
Hwæt la, hwylc is þes, þæt ægðer ge windas ge sæ him
gehyrsumiað?
 215. Se Hælend geswutelode mid þam slæpe þa soþan
menniscnysse, & mid þam wundre his godcundan mægenþrymnysse.
 216. He slep swa swa soð mann, & he þa yþiendan sæ mid
anre hæse gestilde swa swa ælmihtig Scyppend, þe ær gesette
þære sæ gemæru, þæt heo nateshwon ne mot middaneard ofergan.
 220. Hi þa oferreowon þone brym & gelendon on þam lande
þe is gehaten Gerasenorum.
 221. Efne þa þa hi upp eodon, arn þær an wod mann togeanes
þam Hælende, se hæfde wununge on hæþenum byrgenum, & hine ne
mihte nan mann mid racenteagum gehealdan, ne mid fotcopsum gehæftan, for
þan þe he eaþelice tobræc þa isenan racenteaga, & þa fotcopsas
eall tocwysde.
 225. He wunode on dunum dæges & nihtes, & on byrgenum,
hrymende, & beatende hine sylfne mid stanum, & nan mann ne mihte
þæs weges faran.
 227. He arn þa to þam Hælende, þa þa he hine geseah,
& feoll to his fotum, mid mycelre stemne clypiende, Eala þu Hælend,
þæs Hehstan Godes Sunu, ic halsige þe þæt þu me ne tintregie.
 230. Se Hælend him cwæð to, ðu unclæna gast, gewit of
þam menn.
 231. And he hine þa befran hwæt his nama wære.
 232. Ða andwyrde se unclæna gast þurh þæs wodan muð,
& cwæð, Min nama is eorod, for þan þe we her manega synd.
 234. And bæd hine þa micclum þæt he hine of þam earde
ne adræfde.
 235. Ða stod þær onemm ða dune micel heord swyna, &
þa deofla bædon þæt hi moston into ðam swynum.
 237. Þa geðafode se Hælend þæt ðam deoflum.
 237. And hi gewiton of ðam  men into ðam swynum.
 238. Þa swyn ða ealle endemes scuton into þære sæ, sume
twa þusend, & þær adruncon þurh þone deofellican scyfe.
 240. Ða swanas flugon afyrhte to þære byrig, & cyddon be
þam swynum, & be þam witseocan menn.
 241. Ða comon þa ceastergewaran sona to þam Hælende, &
gesawon þone wodan mann wel gescrydne, & gewittiges modes, se þe ær
awedde.
 243. Ða gewende Crist to scype, & se gewitseoca hine bæd
þæt he moste mid him.
 245. Drihten him andwyrde, Far þe ham to þinum hiwum, &
cyþ heom hu mycele mihte Drihten on þe geworhte, & hu he þe
gemiltsode.
 247. He þa ferde, swiþe bodigende Drihtenes wundra, and menn
þæs wundredon.
 249. An eorod is on bocum geteald to syx þusendum, & swa fela
awrygedra gasta wæron þam anum menn getenge, oðþæt se mildheorta
Hælend to þam lande reow, & hine ahredde.
 252. Ða deoflu oncneowon urne Hælend Crist, & þæt
Iudeisce folc hine dwollice wiðsoc, & syndon forþi wyrsan þonne þa
awyrgedan deoflu, þe feollon to his fotum mid fyrhte fornumene.
 256. Ne dorston þa deoflu, þa þa hi adræfde wæron, into
þam swynum, gyf he heom ne sealde leafe, ne into nanum menn, for þan þe
se ælmihtiga Drihten ure gecynd hæfde on him sylfum genumen.
 260. Ða swyn hi gecuron for heora sweartum hiwe, & for
þære fulnesse fenlices adelan.
 262. Se mann þe hæfð swynes þeawas, & wyle hine
aþwean mid wope fram synnum, & eft hine befylan fullice mid leahtrum, swa
swa swin deð, þe cyrð to meoxe æfter his þweale, þeawleas nyten,
þonne byð he betæht þam atelicum deoflum for his fulum dædum, þe
he fyrnlice geedlæcð.
 269. Se þe oft gegremað God þurh leahtras, & æfre
geedlæcð his yfelan dæda, he byþ swyne gelic, & forscyldegod
wið God.
 272. Uton we herian urne Drihten symle on his micclum wundrum,
& us miltsunge biddan, & yfel forlætan, & eft ne geedlæcan,
þæt we moton ætwindan þam wælhreowan deoflum & Gode geþeon
þurh gode gehealtsumnesse.
 277. We wyllað eow gyt secgan sum wundor be Criste, & þas
geendunge eallswa geglengan, anfealdum andgite, swa swa Lucas hit awrat on
þære Cristes bec, þuss cweðende be him: Se Hælend ferde iv to
Capharnonbyrig on Galileiscum earde, þær þær his eðel wæs, and
he hi þær lærde on heora restendagum, and hi ealle wundredon
wundorlican lare, for þan þe his spræc wæs on swiðlicere mihte.
 286. And þær wæs þa an wod mann on þære gesamnunge
mid þam fulan gaste deoflice afylled, & se awyrgeda gast þas word
þa clypode swiðe ge Crist, hwæt is us gemæne?
 291. Þu come to fordonne & to amyrrenne us.
 292. Eala ic wat geare þæt þu eart Godes Halga.
 293. Se Hælend þa sona þreade þone deofol, þuss him
secgende: Swiga þu hraðe, & gewit aweg of þisum wodan menn; & he
swa sona þone sceoccan adræfde of þam earman menn, heom eallum tomiddes,
& se deofol ne mihte naht derian þam menn.
 299. Ða wearð mycel oga on eallum þam mannum, & hi
swiþe spræcon, secgende heom betwynan, Hwæt is la þiss word, þuss
wundorlic on him, þæt he on anwealde & on mihte bebytt þam
unclænum gastum þæt hi ut gewitað?
 304. Ða wearð gewidmærsod wide his hlisa on ælcere stowe
ealles þæs eardes.
 306. Swylce wundra worhte se welwillenda Hælend her on þisum
life, to geleafan trymminge, þæt þa mihton secgan þe gesawon his
wundra, & we magon witan þe þa word gehyrað, swa swa his godspelleras
be him sylfum awriton, þæt he is Godes Suna þe gesceop ealle þing,
& us þa alysde mid his agenum life of deofles anwealde; þæs we him a
secgað wuldor & wyrðmynt mid wordum & dædum.
 314. AMEN.

END_TEXT
START_TEXT

ÆHom 19
B1.4.19.
Sermo de Die Iudicii: Pope 1967-8, II, 590-609.



 2. Seo halige Cristes boc þe ymbe Cristes wundra sprycð segð
þæt ða Sunderhalgan on sumne sæl ahsodan urne Hælend Crist ymbe
hys tocyme, and ymbe Godes rice on þam mycclan dæge þe we Domesdæg
hatað; and he hym andwyrde þuss: Ne cymð na Godes rice be nanre cepinge,
ne menn ne cweþað na, efne he cymð nu; for þam þe he cymð
færlice, swa swa færlic liget, þe scyt fram eastdæle scinende oð
westdæl.
 10. And swa swa gefyrn gelamp on Noeys flode, menn æton and
druncon and dwollice leofodan, cnihtas wifodon and wif ceorlodan, oðþæt
Noe eode into þam arce.
 14. Þæt flod þa becom færlice ofer hi ealle, and eall
mancynn adrencte, buton eahta mannum, þe innan þam arce wæron, swa swa
hym wissode God.
 17. And swa swa on Loðes dagum eft syððan gelamp, menn
æton and druncon, bohtan and sealdan, byttlodan and plantodan, and beeodan
heora tilunga; þa sende God færlice, sona swa Loð wæs of þære
byrig alæd, ofer þam fif burhscirum fyr and swefel, swylce hit renscur
wære, and mid ealle forbærnde þa fif burhscira.
 24. Eall swa bið on þam dæge þe ure Drihten bið
æteowed, and he cymð to demenne on þam micclan dome eallum manncynne,
ælcum be hys weorcum.
 27. Gif hwa bið on þære tide ymbe hys tilunge, oððe on
his/ huse, oððe on hys æcere, ne mæg he geefstan þæt he aht
ahredde oððe aweg gebringe, gewæda oððe fata.
 31. On þære nihte beoð twegen on anum bedde; an þæra
bið genumen, and oðer bið forlæten.
 33. And twa grindað þonne on anre cwyrne ætgædere; seo an
bið genumen, and seo oðer bið forlæten.
 35. Twegen beoð on æcere erigende ætgædere; se an bið
genumen, and se oðer bið forlæten.
 37. Hi andwyrdan þa and hyne ahsodan þuss: Hwider beoð hy
genumene?
 38. And he hym cwæð to, Swa hwær swa þæt hold bið,
þider gadriað þa earnas.
 40. We willað eow nu secgan sceortlice, gif we magon, þa
diglostan word on þisum Drihtenlican godspelle, for þon þe ge eaðe ne
magon hyt eall understandan.
 43. We habbað nu gehyred on þisum halgan godspelle þæt we
ne magon na cepan, ne nanum menn nis cuð, hwænne ure Drihten cymð to
demenne mancynne on þam endenyhstan dæge þysse worulde; ac we gelyfað
swaþeah þæt us alogen ne bið þæt he cymð soðlice mid hys
scinendum englum on þissere worulde geendunge us to demanne, ælcum be hys
geearnungum; and he þonne forgifð þam þe hym gehyrsumedan, and þam
þe hine gegladodan mid goodum weorcum æfre, þa ecan myrhðe and þa
ecan midwununge mid eallum his halgum on heofonan rice.
 55. Þa earman synfullan, þe hyne forsawan on life, and mid
yfelum dædum hyne æfre gremodan, þa beoð besencte on þære
sweartan helle, mid þam awyrgedum deoflum, æfre to worulde; and se ðe
þyses ne gelyfeð, nys hys geleafa naht.
 60. Se Hælend us sæde soðlice gelicnysse be Noeys flode and
Loðes alysednysse; nu wite ge sume hu hit wæs be Noe and be hys flode, ac
eower fela nat hu hyt wæs be Loðe; ac we wyllað eow secgan.
 65. Loð wæs iu gehaten sum halig Godes þegn, Abrahames
broðor sunu, ær Moyses æ; se eardode þa on þam yfelan leodscipe
Sodomitiscre burhware, þa wæron synfulle menn, and bysmorlice forscyldgode
on sceamlicum dædum.
 70. Þa forbærnde hi God mid heora fif burhscirum mid
heofonlicum fyre and hellicum swefle; ac he sende on ær twegen scinende
englas to þam geleaffullan Loðe, and alædde hyne ut of þam fulan
mancynne, þæt he mid him ne forwurde.
 75. Eall swa bið on Domesdæge on ures Drihtnes tocyme:
þæt fyr cymð swa færlice þæt menn foresceawian ne magon, and mid
egeslicum bryne ealne middaneard ofergæð; and menn þonne ne gymað, for
þam micclan ogan, æniges oðres þinges butan þæs anes brogan, ne
nan mann ne mæg ætberstan þam bradan fyre ahwider; and þæt fyr
þonne afeormað þas eorðan, and hi geedniwað to ænlicum hiwe, and
heo ne bið na forburnen, ac bið geclænsod from eallum þam fylþum
þe hyre fram frymðe becomon, and heo swa on ecnysse eall scinende
þurhwunað.
 86. On þære nihte beoð twegen on anum bedde; an þara bið
genumen, and oðer bið forlæten.
 88. Niht is her gecweden for ðære nytennysse, and for
þære mycelan ehtnysse on Anticristes timan; þonne beoð twegen menn on
anum bedde ætgædere; an þæra bið genumen, and oðer bið
forlæten.
 92. Ða beoð þonne on bedde þe beoð on stillnysse, and
fram eallum woruldcarum æmtige þonne beoð, and Godes þeowdom begað
mid goodum inngehyde; ac hi ne beoð na twegen, ac on twa todælede.
 96. Oþre beoð gecorene and Gode gecweme, oðre beoð mid
hiwunge on his þeowdome afundene.
 98. Þonne genimð se Hælend to hys heofonlican rice þa þe
æmtige wæron fram eallum woruldcarum, æfre on his þeowdome oð
ðone endenyhstan dæg; and sume eac of þam, ðe ungesælige wæron,
and mid leasre hiwunge and lyffetunge ferdon, he forlæt bæftan hym, and
hi beoð þonne belocene wiðutan þære ecan myrhðe.
 105. Swa bið se an genumen and se oðer forlæten þe on
þam bedde beoð þonne gemette þæt is, on þære stilnysse heora
staþolfæstan modes; na twegen menn ana, ac on twa wisan gemodode, oðre
mid soðfæstnysse, oðre mid hiwunge.
 110. Twa grindað þonne on anre cwyrne ætgædere; seo an
bið genumen, and seo oðer bið forlæten.
 112. Ær he cwæð twegen, nu he cwæð twa, on anre cwyrne
emlice grindende.
 114. Þæt synd þa woruldmenn þe woruldþing begað; and
seo woruldcaru is þære cwyrne wiðmeten, þe æfre gæð abutan
ymbe fela geþohtas and mislicum dædum þe menn behofiað, and hefegum
geswincum, swa swa ge sylfe witon.
 119. Be þysum he cwæð twa, and nolde cweðan twegen, for
þam þe hi soðlice ne beoð on swylcere fullfremednysse þæt hi sylfe
magon hym sylfum wissian, ac hy sceolan lybban be heora lareowa wissunge,
bisceopa and mæssepreosta, and heora misdæda betan be heora scrifta
tæcinge, and of heora tilunge don symle ælmyssan; ac hi ne magon
swaþeah þam beon geefenlæhte þe ealle þing forleton for þæs
Hælendes lufon, and hym æfre þeowodon.
 128. Forði synd twa gecwedene, and na twegen weras, for þam
woruldcarum þe hi on wuniað.
 130. Of þam woruldmannum witodlice beoð on twa wisan gemodode
and mislice gelogode; sume beoð gecorene, sume wiðercorene; sume hi
libbað heora lif rihtlice, sume wolice and on synnum geendiað; þonne
genimð se Hælend to hys heofonlican rice on þam micclan dæge of þam
woruldmannum þa ðe mid goodum willan and weorcum æfre hym ær
gecwemdan oð heora lifes ende, and þa wiðercorenan beoð wiðutan
belocene; þonne bið seo an genumen, and seo oðer forlæten.
 141. Twegen beoð on æcere, erigende ætgædere; se an
bið genumen, and se oðer bið forlæten.
 143. Her he cwæð twegen, and nolde cweþan twa, for þære
fullfremednysse and fægerum geþingþum þe þa habban sceolan þe on
Godes æcere swincað.
 146. Godes æcer is Godes gelaþung, þæt is, eall Cristen
folc þe on Crist gelyfð, swa swa Paulus cwæð on sumum his pistole to
þam geleaffullum mannum þe he to geleafan gebigde: <foreign>Dei agricultura estis,
Dei edificatio estis</foreign>; þæt is on Englisc, Ge synd Godes tilung and Godes
getimbrung.
 153. Witað nu þis: Biscopas and mæssepreostas syndon manna
lareowas; hi sceolan hogian ymbe þæs Hælendes tilunge, þæt hi
manega sawla of manncynne gestrynan þam welwillendan Hælende, þe wile us
habban.
 158. Hi sceolon þone Cristendom don Cristes folce, and mid heora
lare symle to geleafan weman, and æfre mid weorcum hym wel bysnian, and on
heora þeowdome þe hi Gode þeowiað hym foreþingian; þonne beoð hi
rihtlice Godes tilian on þam gastlican æcere, and hi swa miclum beoð on
maran geþingðe, swa hi ma sawla of manncynne begytað to heofonan rice;
and hi habbað ealdordom on þam ecan life ofer eallum þam sawlum þe hy
Gode gestryndon mid þære gastlican teolunge.
 169. Is swaþeah to lyt þæra lareowa nu þe þus don wille,
and is manncynn forþi miclum geyrmed, for þam þe þæra is feawa
folces lareowa þe geornlice hogie hu man yfel alegce and unrihtwisnysse, and
riht arære, swa swa we rædað on bocum: <foreign>Canes muti non possunt
latrare</foreign>: Hi synd þa dumban hundas, and hy ne magon beorcan.
 176. Þis cwæð se witega be Godes lareowum, þe noldan
bodian and gebigan manncynn to Godes willan þa on þam timan þe hi
wæron.
 180. Nu is hit gyt wyrse on urum timan, þæt we ealle suwiað,
and unriht gæð forð openlice and digollice, and we embe ne hogiað.
 183. Witodlice þa lareowas þe us lar of com, hi bododan þam
hæðenum and þam hetelum ehterum, and heora lif sealdon for Godes
geleafan; ac we ne durran nu to þam gedyrstlæcan, þæt we Cristenum
cyninge oððe Cristenum folce Godes beboda and Godes willan secgan.
 189. Nu synd twegen gecwedene þe Gode tilian sceolan on þære
gastlican tilunge on Godes gelaðunge, for þam ðe hi ne beoð ealle on
ane wisan geworhte.
 192. Sume hi beoð geornfulle, sume gymelease, sume anræde,
sume asolcene, sume nyttwyrðe, sume unnyttwyrðe, sume swiðe fremfulle,
sume swiðe derigende.
 196. Þonne bið se an genumen, and se oðor forlæten,
þonne se Hælend genimð to his halgum englum ða goodan lareowas into
Godes rice, and þa yfelan beoð wiðutan belocene.
 200. On þisum þrim endebyrdnyssum bið eall mancynn belocen:
twegen on þam bedde, and twa æt þære cwyrne, twegen on þam
æcere, swa swa ge gehyrdon nu.
 203. Hi andwyrdan þa and hyne ahsodon þuss: Hwider beoð hi
genumene?
 204. And he hym cwæð to, Swa hwær swa þæt hold bið,
þider gaderiað þa earnas.
 206. Þa Sundorhalgan ahsodan þone Hælend þa þus: hwider
þa goodan sceoldan gegripene beon, oððe hwider þa yfelan beon
forlætene.
 209. Ða andwyrde he be þam goodum, and nolde be þam yfelum.
 210. Þa earnas getacniað þa geþungenan halgan; and swa swa
earnas hi gegaderiað þær þær þæt hold bið, swa beoð þa
halgan weras to þam Hælende gegadorade, þær þær he on
menniscnysse mihtiglice rihsað, soð mann and soð god, an Godes Sunu
þæs ælmihtigan Fæder, mid þam he æfre ricsað, and mid þam
Halgan Gaste, on anre godcundnysse, amen.
 217. Þa þe beoð forlætene and belocene wiðutan of þam
þrim werodum, þa gewendað to helle, mid eallum deoflum fordemede on
ecnysse; and hi næfre syððan nane miltsunge ne begitað, for þam ðe
hi æfre ær on synnum wunedon.
 222. We habbað nu gesæd hu ða Sundorhalgan ahsodon þone
Hælend be ende þissere worulde; nu wille we eow secgan sceortlice, gif we
magon, hu hys agene leorningcnihtas hyne ahsodon be þam, swa swa seo Cristes
boc us cyð be þam ylcan: <foreign>Interrogatus Iesus a discipulis de consummatione
seculi, dixit eis, Cum autem uideritis abhominationem desolationis, et
reliqua</foreign>; ða halgan apostolas þe mid þam Hælende ferdon, þa þa he
her on worulde wunode mid mannum, ahsodan hyne endemys be þissere worulde
geendunge; he hym þa andwyrde, and hym þus to cwæð: þonne ge
geseoð standan on þære halgan stowe onscuniendlic deofolgild, swa swa
Danihel awrat, se ðe þæt ræde oððe rædan gehyre, undergyte he
þonne þæs witegan word.
 237. Ða þe on Iudea lande þonne lybbende beoð, þa fleoð
þonne to muntum and to micclum dunum; and se ðe on his huse bið on þam
healicum hrofe, ne astige he þonne of þam sticolan hrofe, þæt he hys
yddisce ahredde þe on þam huse bið.
 242. And se þe on æcere beo ymbe hys tilunge, ne cyrre he
underbæc to genimenne hys reaf.
 244. Wa þam eacniendum on þam yfelum dagum, and þam fedendum
on þære frecednysse.
 246. Biddað eornostlice þæt hyt ne beo on wintra, oððe
on restendæge, þonne ge æmtige beoð.
 248. Þonne beoð witodlice swylce gedrefednyssa swylce næfre
ær næran, ne eft ne gewurþað.
 250. Butan God gescyrte þa sorhfullan dagas, eall manncynn
forwurde witodlice ætgædere.
 252. Ac for hys gecorenum he gescyrte þa dagas.
 253. Gif hwa þonne eow sægð þæt Crist sylf beo þonne
on worulde wuniende mid mannum, ne gelyfe ge þæs, for þam þe lease
Cristas/ on þam timan arisað and fela tacna wyrcað, menn to beswicenne
mid heora scincræftum, and eac þa gecorenan menn, gif hit gewurðan
mæg.
 259. Warniað eow eornostlice; ic hyt hæbbe eow gesæd.
 260. Sona æfter þære gedrefednysse adeorcað seo sunne,
and mid ealle aþeostrað, and eac se mona, and steorran feallað færlice
of heofonum, and heofonan mihta beoð þonne astyrode.
 264. Menn geseoð þonne mannes Sunu cumende on þam healicum
wolcnum mid micclum wuldre; he asent þonne soðlice hys englas, and hy
gegaderiað Godes gecorenan menn fram þam feowor windum þissere worulde,
and of þære eorðan up oð þa heofonan.
 270. We habbað nu gesæd þis halige godspell anfealdum
andgyte, and we eac willað þæt gastlice andgyt þurh God eow secgan.
 273. Þa halgan apostolas þe mid þam Hælende ferdon, þa
þa he her on worulde wunode mid mannum, ahsodan hyne endemes be þissere
worulde geendunge; he hym þa andwyrde, and hym þus to cwæð: þonne ge
geseoð standan on þære halgan stowe onscunigendlic deofolgyld, swa swa
Danihel awrat, se ðe þæt ræde, oððe rædan gehyre, undergyte
he þonne þæs witegan word.
 281. Iu on ealdum dagum, ær ðam þe Cristendom wære, menn
worhton deofolgyld wide geond þas woruld, and hi þærto gebædon; ac
ure Drihten adwæscte þone hæðenscype mid hys halgan tocyme, and
þone Cristendom arærde þurh hyne sylfne ærest, and þurh hys
leorningcnihtas, and þurh hys lareowas syððan.
 287. Nu ne wyrcð nan mann nu on þysum timan, gif he geleafan
hæfð, hæþengyld openlice; ac se arleasa Antecrist on ende þissere
worulde wyrcð fela wundra þurh hys feondlican mihte, and þurh Godes
geþafunge, and segð þæt he God si; and þurh hys mycclan wundra menn
bugað to hym and on hine gelyfað, hym sylfum to forwyrde; ac þa gecorenan
halgan hym wiðcweðað æfre, þeah ðæ þa gedwolan hys gedwyldum
gelyfan.
 296. Hwæt bið mare deofolgyld þonne se deofollica Antecrist
hym Godes wurðmynt geahnige, and hyne God talige, and men hym to gebiddan
þurh hys leasan tacna, and þone Hælend forseon, þe is eall
soðfæstnyss?
 300. On þære halgan stowe stent þonne þæt deofolgyld,
swa swa se apostol awrat on sumum hys pistole: <foreign>Ita ut in templo Dei sedeat,
ostendens se tamquam sit Deus</foreign>: Swa þæt he sitt on Godes temple, and
segð þæt he God sy.
 304. Him farað mid æfre ungesewenlice deoflu, þurh ða he
wyrcð wundra wide geond þas eorðan, and ofer eallum manncynne becymð
seo ehtnyss.
 307. Þa ðe on Iudea lande þonne libbende beoð, þa fleoð
to muntum and to micclum dunum; and se ðe on his huse bið on þam healicum
hrofe, ne astige he þonne of þam sticolan hrofe, þæt he hys yddisce
ahredde þe on ðam huse bið.
 312. And se ðe on æcere beo ymbe hys tilunge, ne cyrre he
underbæc to genimene hys reaf.
 314. We moton eow secgan swa swa ge magon understandan, hwilum
anfealdlice be eowrum andgite, hwilum eow geopenian þa inran digolnysse, for
þam þe ge eaðe ne magon hyt eall understandan.
 318. Wa þam eacniendum on þam yfelum dagum, and þam fedendum
on þære frecednysse.
 320. Hwæt agyltað þa wif, þe be Godes hæse tymað and
heora cild fedað on þære frecednysse?
 322. Ac þis is gecweden be þam leasum Cristenum, þe beoð
mid leahtrum afyllede, swa swa gefearhsugu, and mid unwrencum þa unwaran
fordoð, and heora yfel geeacniað swylce mid fostre.
 326. Biddað eornostlice þæt hyt ne beo on wintra, oððe
on restendæge, þonne ge æmtige beoð.
 328. Ne mænde he þone winter þe gewunelice cymð on
þæs geares ymbryne, ac swa swa he on oðre stowe cwæð, <foreign>quia
abundabit iniquitas, refrigescet caritas multorum</foreign>; þæt is, on Engliscum
gereorde, þæt on þam yfelan timan arist seo unrihtwisnyss, and swiðe
gemenigfylt, and seo soðe lufu swiðe acolað, na ealra manna, ac swiðe
manegra, þæt hy nateshwon ne lufiað þone lifigendan God, ne hyra
nyhstan, ne furðan hy sylfe; for ðon se ðe God ne lufað, ne lufað he
hyne sylfne.
 338. Se restendæg is, swa swa we rædað on bocum, halig
freolsdæg on Iudea folce, swa swa we healdað þone halgan Sunnandæg
fram woroldlicum weorcum; and we sceolan wilnian æfre, and æt Gode
biddan, þæt we ne beon æmtige fram goodum weorcum, and on Godes lufan
acolode, þonne us se endenyhsta dæg onsigende bið.
 345. Þonne beoð witodlice swylce gedrefednyssa swylce næfre
ær næron, ne eft ne gewurðað.
 347. Micel ehtnys wæs on anginne Cristendomes, and eac lange
syððan for Cristes geleafan, ær ðam þe man mihte þysne middaneard
gebigan fram þam hæþenscype þe hy on afedde wæron to þam soðan
geleafan þæs lyfigendan Godes.
 352. Man acwealde þa Cristenan mid mislicum cwylmingum, and mid
menigfealdum tintregum hi gemartyrode; ac hym geuðe se Hælend þæt hy
mihton þa wyrcan þa ilcan wundra þe he sylf geworhte.
 356. Nu ne bið hit na swa on Antecristes timan; he tintregað
þa halgan, and eac tacna wyrcð, and þa halgan ne magon on þam timan
gewyrcan ænige tacna, ac hi yfele beoð forþam gedrefede, þonne se
deofol wyrcð menigfealde wundra, and hi sylfe ne magon nane mihte gefremman
on manna gesihðe.
 363. Þonne wet se deofol, and gewitnað þa halgan mid swylcum
tintregum/ swa we secgan ne magon, and mid deofles mihte macað fela wundra.
 366. Butan God gescyrtte þa sorhfullan dagas, eall manncynn
forwurde witodlice ætgædere; ac for his gecorenum halgum he gescyrte þa
dagas.
 369. Ðreo gear he ricsað and syx monðas on mancynne, on
eallre modignysse, eall mid deofle afylled, and on eallum unþeawum and
egeslicum fylðum hys lif bið gelogod on þam lytlan fyrste; and ælcne
mannan he tiht to hys fulum þeawum, and on ælce wisan he wile mancynn
fordon.
 375. Ac for Godes gecorenum God gehradað hys timan.
 376. Gif hwa þonne eow segð þæt Crist sylf beo þonne
wunigende on weorolde mid mannum, ne gelyfe ge þæs, for þam ðe lease
Cristas on þam timan arisað, and fela tacna wyrcað, menn to beswicanne
mid heora scincræftum, and eac þa gecorenan menn, gif hit gewurðan
mæg; warniað eow eornostlice; ic hit hæbbe eow gesæd.
 383. Ure Hælend Crist ne cymð na to mancynne openlice
æteowed on þissere weorolde ær þam micclan dæge þonne he
mancynne demð; ac þa leasan Cristas and þa leasan witegan þonne cumað
on Antecristes timan; hi syndon hys lima and hys leasan geferan, and geond
þas woruld farað mid feondlicum cræfte, and to fela beswicað mid heora
scincræfte; ac þa beoð gehealdene þe þurhwuniað oð ende on
Cristes geleafan, swa swa he sylf gecwæð.
 393. He gewarnode þa, swa swa þis gewrit us segð, hys halgan
apostolas, and eac us þurh hi, þæt we georne healdan hys geleafan
æfre, and ure lif syllan ær we hyne wiðsacon; and hyt soðlice
gewyrð swa swa he sylf sæde, swa swa we nu ræddon on þissere
rædinge.
 399. Sona æfter þære gedrefednysse adeorcað seo sunne,
and mid ealle aþeostrað, and eac se mona, and steorran feallað færlice
of heofonum, and heofonan mihta beoð þonne astyrode.
 403. Sona æfter þære ehtnysse bið Antecrist ofslagen
þurh Cristes mihte on hys tocyme, and engla werodu beoð astyrede, and mid
þam Hælende cumað of þam heofonlican þrymme swutollice æteowde,
swa swa us segð þis godspell.
 408. Menn geseoð þonne mannes Sunu cumende on þam healicum
wolcnum mid micclum wuldre.
 410. Crist sylf is mannes Sunu, swa swa he sæde foroft; he is
anes mannes sunu swa swa nan oðer man nis; he cymð þonne on þam wolcnum
mid micclum wuldre to þam micclan dome, swa swa hit awriten is.
 414. He asent þonne soðlice hys englas, and hi gegaderiað
Godes gecorenan menn fram þam feower windum þissere worulde, and of
þære eorðan up oð þa heofonan.
 418. Ða englas þonne blawað heora byman hlude, and eall
manncyn arist þe æfre cucu wæs of heora byrgenum, and þa englas
gebringaþ þa gecorenan menn to Criste sylfum, þæt hi mid him ricsian
on heofonan rice on lichaman and on sawle, gesæliglice æfre.
 424. Crist cwæð on oðre stowe be þam arleasum þuss:
<foreign>Exibunt angeli et separabunt malos de medio iustorum, et mittent eos in
caminum ignis, ibi erit fletus et stridor dentium</foreign>;þæt is on Englisc,
Englas farað þonne and asyndriað þa yfelan and þa synnfullan menn
fram þam rihtwisum, þe ricsiað mid Gode, and awurpað hi ealle innto
ðam widgillan fyre þære bradan helle, on þære hy byrnað æfre,
þær bið wop and wanung, and toða gristbitung; and hi nahwar ne
wuniað butan on þam witum æfre.
 435. Soðlice þa halgan siðiað mid Criste to heofonan rice
mid hys halgum englum, ge weras ge wifmenn, swa swa hi on worulde lyfodon, and
siððan wuniað gesælige mid him on unasecgendlicre blisse a butan ende,
AMEN.

END_TEXT
START_TEXT

ÆHom 20
B1.4.20.
De doctrina Apostolica: Pope 1967-8, II, 622-35.



 2. On manega wisan lærð Godes lar þa Cristenan.
 2. On þære lare is ægðer ge liðnys ge stiðnyss, for
þan ðe ealle men ne magon anes modes beon.
 4. Ærest man fet þæt cild mid meolce, and syððan mid
hlafe.
 5. Gif ðu hit fetst ærest mid hlafe, hit ne leofað sona.
 5. Eft, þonne hit yldre byð, hit behofað þæs hlafes, and
stiðran metes.
 6. Swa is eac on Godes lare liðnyss and stiðnys, þæt se
ðe gyt ne mæg þa mæstan beboda healdan, þæt he huru leornige on
ðam liðran bebodum hu he on sumne sæl hine sylfne gewylde to maran
stiðnysse mid his modes gecnyrdnysse.
 9. An eorðlic cyning hæfð meniges cynnes menn, sume
geþungenran, sume ungeþungenran.
 10. Swa gedafenað eac Gode þæt he gode men hæbbe and
geþungene þenas to his ðenungum, and him nateshwon ne licað þæt hi
ealle þa liðnysse lufian, ac he wyle þæt hi sume ða softnysse
forhogion, and heardnysse niman to healicum geþincðum.
 14. Paulus, þeoda lareow, cwæð, swylce be him sylfum ac he
mænde mid þam eac oðre menn, ða ða ic wæs lytel and iung, ic
spræc swa swa iungling, ic cuðe swa swa lytlingc, ic þohte swa swa
lytlingc.
 17. Eft, þa þa ic to werlicere ylde becom, ic awearp and
aidlode þa idelnyssa þe ic on cildlicre ylde beeode.
 19. Eft cwæð sum witega, <foreign>Puer centum annorum maledictus
erit</foreign>: Hundteontigwintre cild byð awyrged.
 21. Ðæt is on andgite, Se mann ðe hæfð ylde on gearum,
and hæfð cildes þeawas on dysige, þæt se byð awyrged.
 22. Ælc treow blewð ær þan þe hit wæstmas bere, and
ælc corn bið ærest gærs.
 23. Swa eac ælc godes cinnes mann sceal hine sylfne to godnysse
awendan, and wisdom lufian, and forlætan idelnysse.
 25. He sceal hlystan wisdomes æt wisum mannum, for þan swa he
oftor Godes lare gehyrð, swa he gehendor byð þam wisdome.
 27. Ne sceal nan mann forhogian þæt he gehyre Godes lare, for
þan ðe hit byð swyðe pleolic þam men þæt he his Scyppendes
beboda gehyran nelle, swylce he Godes hæse forseo.
 30. Wæteres gecynd is hnesce, and stanes gecynd is heard, ac
swaþeah þæt wæter foroft dropmælum þyrlað þone heardan
stan.
 32. Swa eac Godes word þurhgæð þæs mannes heortan, and
ahnexað to Godes bebodum, gif he gelome þa lare gehyrð.
 34. God cwæð æt fruman to mancynne, on middaneardes
anginne, Weaxað and beoð gemenigfylde, and gefyllað þas eorðan.
 35. Eft on þære niwan gecyðnysse, þæt is on
godspelbodunge, cwæð Crist to ðam IUdeiscum, Ic secge eow to soðan,
þæt/ swa hwa swa his wif forlæt, buton heo dyrneceorl hæbbe, and gif
he oðer wif nimð, þonne byð he forliger, and se ðe þæt
forlætene/ wif genimð byð forliger.
 40. Ða cwædon Cristes leorningcnihtas him to, Gif ðam were
is þus mid wife, selre him byð þæt he ne wifige.
 42. Ða cwæð Crist, Ne underfoð ealle men þis word, ac
þam þe hit forgifen byð.
 43. Sume eunuchi synd þe beoð swa acennede, and sume eunuchi
synd þe synd fram mannum swa gemacode, and sume eunuchi synd ðe hi sylfe
forhabbað fram hæmede for heofonan rices myrhðe.
 46. Healde ðis se þe hit healdan mæge.
 46. Gif Crist hete ealle men healdan mægðhad, þonne wurde
mancyn raðe geendod.
 48. Nu is Criste leofre þæt se man be his agenre gecorennysse
þa clænnysse geceose þe he sylf astealde, þonne he ealle menn bebunde
mid þam anum bebode.
 50. And seo clæne lac, þæt is mægðhad, sceal beon Gode
mid glædnysse geoffrod, na mid neadunge ænigre hæse.
 53. Wite gehwa, se ðe þa clænnysse Gode æne behæt,
þæt he hit eft ne awæge.
 54. Fæder and moder moton heora bearn to swa hwylcum cræfte
gedon swa him leofost byð, and God bead þæt ealle bearn beon gehyrsume
fæder and meder.
 56. Gif hi þonne heora bearn Gode betæcað, to his clænum
ðeowdome, and þæt bearn byð him ungehyrsum, þonne getimað him swa
swa hit awriten is: <foreign>Nemo inobediens parentibus saluus erit</foreign>: Ne byð nan man
gehealden þe byð ungehyrsum fæder and meder.
 61. Ne mot nan man his lima ne his gesceapu forceorfan.
 61. We rædað on þære bec, Uita Patrum, þæt twegen
munecas gehældon hi sylfe ; ac ealle ða halgan lareowas hi amansumodon
sona, and hi mid mycelre earfoðnysse eft begeaton þæt hi unamansumode
wurdon, for þan ðe bec hit forbeodað.
 66. God behet þurh þone witegan Isaiam þam mannum þe on
mægðhade wuniað, and þa clænnysse gecuron þe him gecweme is,
þæt he wolde him forgifan þa selestan wununge on his huse, þæt is
on heofonan rice, and þone selran naman him gesettan, toforan sunum and
dohtrum, se þe ne byð næfre adilegod.
 70. Se apostol Paulus, ealra þeoda lareow, awrat on his pistole
ðus: Ic secge wydewum, and þam ðe butan hæmede wuniað, þæt him
is swyðe god þæt hi swa þurhwunian, swa swa ic sylf.
 73. Eft cwæð se ylca apostol, Gif ðu wif nimst, þu ne
syngast; and gif mæden ceorlað, heo ne syngað.
 75. Ic secge swaþeah þæt þes tima is swiðe sceort.
 76. Beon forði þa ðe wif habbað swylce hi nan nabbon; and
þa ðe blissiað swylce hi na ne blission; and þa ðe bicgað swylce hi
hit nagon; and þa ðe brucað þyses middaneardes, beon hi swylce hi his
ne brucon.
 79. Ðises middaneardes hiw gewit.
 79. Se man þe butan wife wunað hogað hu he Gode gecweme; and
se þe mid wife wunað hogað embe woruldþing, and hu he his wife
gecweme.
 82. And clæne mæden cepð Godes willan, þæt heo halig
sy ægðer ge on lichaman ge on sawle; and seo ðe ceorlode smeað embe
woruldþing, and hu heo hyre were licige.
 84. Ðæt wif byð under hyre weres iuce þa hwile þe he
leofað; and gif heo hyre wer oferbit, þonne byð heo frig, swa heo on
wydewan hade wunige, swa heo ceorlige, gif heo iung byð and ungehealtsum; ac
heo byð gesælig gif heo on wudewan hade wunað, be minum ræde.
 88. Ic wene þæt ic hæbbe Godes Gast on me.
 90. Se ylca ðeoda lareow, Paulus, cwæð: God byð þam men
þæt he wif ne hreppe; swaþeah, þe læs þe hi on forliger
befeallon, wifige se ðe wille, and ceorlige seo ðe wille; and heora naðor
oðerne ne bepæce; cepan hi huru þæt hi magon on gewissum timan hi
clænlice to Gode gebiddan.
 94. Gif hwylc gelyfed man hæfð ungeleafful wif, and heo wylle
wunian mid him, ne forlæte he hi; þæt ungeleaffulle wif byð
gerihtwisod þurh þone geleaffullan wer.
 97. And gif hwylc geleafful wif hæfð ungeleaffulne wer, and he
wylle wunian mid hyre, ne forlæte heo hine; se ungeleaffulla wer byð
gerihtwisod þurh þæt geleaffulle wif.
 99. Ic bebeode swaðeah na ic ac God sylf bebyt þæt wer and
wif hi ne totwæman.
 100. Gif hi þonne þæt doð, wunian hi butan hæmede,
oððe hi eft hi gegaderian.
 102. Eac hit wære rihtlic, æfter boca tæcinge, þæt se
cniht ungewemmed wære oððæt he wifode, swa swa he wyle þæt his
mæden ungewemmed him to cume.
 105. Se ylca apostol cwæð, ælc man hæfð synderlice
gife fram Gode, sum swa, sum elles.
 106. Swa mycel is se sinscipe, þæt þeah hwa hæbbe
untymende wif, and heo ne mage bearn habban, þæt se wer ne mot swaþeah
hi forlætan, and oðer tymende geniman, for þan ðe God ælmihtig
mæg eaðe gedon, gif his willa swa byð, þæt þæt untymende wif
byð tymende, swa swa he dyde Abrahames wife, and Isaaces, and gehwylce
oðre.
 111. Nis swaþeah hæmed geset for nanum þinge buton for
bearnes gestreone, and æfter þam boclican regole, ne sceolde nan man
bearneacnigendum wife genealæcan, ne monoðseocum, ne þam ðe for ylde
untymende byð.
 114. Se ðe þis healdan mæg, he byð fulfremed on læwedum
hade, swa swa we be manegum mannum rædað.
 116. Se ðe hine sylfne to þyssere forhæfednysse gewyldan ne
mæg, he ah þearfe þæt he mid ælmyssan and mid sumere dædbote
hine sylfne geclænsie.
 119. Is eac to witenne þæt Cristene men sceoldon gan to husle
oftor þonne hi doð, swa swa man deð þær ðær man þone
Cristendom wel hylt.
 121. Eawfæste men magon gan to husle be Godes leafe Sunnandagum
on Lenctenfæstene, and on ðam þrim Swigdagum, and on Easterdæge, and
on þam þunresdæge on þære Gangwucan, on ðam dæge þe Crist to
heofonum lichamlice astah, and on Pentecosten, and on ðam feower Sunnandagum
þe beoð æfter þam feower Ymbrenfæstenum.
 126. Ðus mæg don se ðe rihtlice leofað, gif he ne byð
underþeod þam eahta heafodleahtrum: þæt is, modignyss and gifernyss,
unrihthæmed and gitsung, unwislic weamodnyss and þyssere worulde
unrotnys, asolcennyss and idelgylp.
 129. Se þe swa oft gan nelle to husle, gange huru þriwa on
geare.
 131. Gif man seocne mann huslað, he sceal his synna geandettan,
and he ne sceal na ortruwian, ne on orwennysse befeallan, ac hihtan on þone
Hælend, and hopian to his miltsunge, for ðan se þe ortruwað be Godes
arfæstnysse, and hihtleas geendað, se losað on ecnysse.
 136. Be ðam we magon secgan sume soðe bysne, swa swa Beda
awrat, ðysum wordum secgende: He cwæð þæt sum forðmann wære on
Myrcena lande, swyðe leof þam cyninge þe Kenred wæs gehaten.
 140. Se þegen wæs gymeleas on his þeawum and dædum, and
dyslice leofode, and fordyde hine sylfne.
 142. Ða manode hine se cyning þæt he his mandæda geswice,
and his synna geandette mid soðre behreowsunge, þylæste he færlice
forðferde mid his synnum.
 145. Se cyning hine lufode, and gelome hine swa tihte, ac he
forseah his lare, and let him eaðe embe þæt, cwæð þæt he
wolde on fyrste fon to dædbote.
 148. He wearð ða gesicelod sarlice æt nextan, and se cyning
Kenred com to him licgendum, and bæd þæt he sceolde his synna
geandettan mid soðre behreowsunge huru ær he swulte.
 152. He cwæð þæt he nolde cyðan þa his synna, ac
syððan he gewyrpte he wolde hi geandettan, þy læs ðe hine man
tælde, swylce he for yrhðe hi geandette þa on his untrumnysse, þa ða
he ansund nolde.
 156. Him þuhte þæt he spræce þegenlice word, ac he
wæs beswicen þurh þone swicolan deofol, swa swa hit him aeode earmlice
syððan.
 159. His wise wæs ða wyrsigende, and him weox seo untrumnys,
and se cyning eode eft in to ðam seocan.
 161. He clypode ða earmlice, and cwæð to þam cyninge,
Hwæt woldest þu nu æt me?
 162. Ne miht þu me nanum gode.
 163. Ða cwæð se cyning him to, Ne clypa þu swa unwislice;
wite þin gewit.
 164. He andwyrde and cwæð, Ne eom ic na gewitleas, ac min
gewit is yfel.
 166. Me comon lytle ær to twegen Godes englas, and brohton me
ane boc, seo wæs beorhte scinende, ac heo wæs swyðe gehwæde, and
heton me rædan.
 169. Ic ða sceawode þa boc and þæron geseah þa feawa
godan dæda þe ic dyde seldon, þa wæron swyðe feawa; and hi
færlice genamon eft þa boc æt me, and me nan þing ne sædon.
 173. Efne þa færlice comon þa cwealmbæran deoflu, swyðe
anþræc werod, and eall ðis hus afyldon, and manega wiðutan on ælce
healfe sæton.
 176. Hwæt ða se fyrmesta forðteah ane boc mycele and
ormæte, swylce mannes byrðen.
 178. He het þa ræcan me to rædenne þa boc, and ic
þæron geseah mid sweartum stafum awritene ealle mine synna þe ic sið
and ær gefremode, and mine yfelan geþohtas on þære atelican bec,
swyðe swutelice, swa swa ic sylf oncneow.
 183. Ða cwædon þa deoflu to þam Drihtnes englum ðe ða
lytlan boc me brohton, Hwæs abide ge her?
 185. Ge sylfe witon þæt þeos sawul is ure.
 186. Ða englas þa cwædon to þam atelicum deoflum, Soð ge
secgað; nimað his sawle to ðam ecum witum on eowrum forwyrde.
 189. And þa englas sona of minre syhðe gewiton.
 190. Ða arison sona of þam sweartan flocce twegen egeslice
deoflu mid isenum tolum, swylce twa scearu, and slogon me hetelice, an on
þæt heafod and oðer on þone fot, and gað nu þa dyntas þæs
deofollican sleges to minum innoðe mid ormætum sarum, and þonne hi
togædere cumað, min gast sceal gewitan of þam earman lichaman mid þam
atelicum deoflum to hellicum clysingum, on ðam hatan fyre.
 199. Ðus clypode se earming mid orwennysse, and he hraðe
þæs gewat to ðam ecum witum butan dædbote, mid ðam deoflum
genyðerod.
 202. Ne fremode his gesyhð him sylfum nan þing, ac for oðrum
mannum him wearð æteowed þæt, þæt þa beon gerihtlæhte þe
ðas rædinge gehyrað, for ðan ðe ure dæda beoð ealle awritene,
swa yfele, swa gode, on ecum gemynde, and us eft beoð æteowde on ðam
endenextan dæge.
 208. Us sæde eac Beda be sumum gelæredum smyðe, se wæs
mynsterman, and gemearcod Gode.
 210. Se lufode druncennysse, and dyslice leofode, and læg on his
smiððan, and forlet his tidsangas, and þa gebroðra ne mihton gebetan
his unþeawas.
 213. He wearð ða æt nextan geuntrumod to deaðe, and geseah
helle gata him sylfum geopenode, and eac þone deofol on þam deopum witum,
and þa arleasan Iudeiscan, þe urne Drihten ofslogon, ealle fordemede on
þam ecan fyre; and geseah him sylf eac, hwær his setl wæs gegearcod on
ðam hellican fyre, and wanode him sylfum, and sæde þam gebroðrum
hwæt him geswutelod wæs.
 221. Ða bædon þa gebroðra þæt he gebuge to Gode mid
soðre behreowsunge, ær þan ðe he sawlode.
 223. He andwyrde mid orwennysse, Hu mæg ic nu gecyrran, þonne
ic sylf geseah min setl on helle?
 225. And he gewat þa swa mid þam wordum of life, butan
huslunge, and hi ne dorston him fore gebiddan.
 227. Him getimode þa swa, swa swa us secgað bec: þæt se
ðe sylfwilles nele his cyrican gesecan, þæt he sceal unþances into
helle gan.
 230. Eala, hu mycel todal is on Godes domum.
 231. Se eadiga Stephanus, þa ða he ehtnysse þolode, and to
deaðe wæs gebroht for Drihtnes geleafan, ða geseah he swutelice þone
soðfæstan Hælend æt his Fæder swyðran, þurh ða scinendan
heofonan, þyder þe he to sceolde for his soðan geleafan.
 236. And þes earma smið openlice geseah þa hellican wita and
þa hetelan deofla, þyder þe he, ungesælig, him sylf toweard wæs,
æfre to wunigenne on witum mid him for his yfelnysse and orwennysse, for
þan ðe he nolde furðon on his ende gecyrran.
 242. Us secgað bec foroft þæt manega gebugon on ende, on
heora forðsiðe, to Gode mid fæstum geleafan, and mid soðre
behreowsunge, and heora synna geandettan, and God him þa gemiltsode for his
micclan godnysse.
 246. Se sceaða þe hangode forscyldegod on rode mid andetnysse
bæd Cristes arfæstnysse, and Crist him sona behet þæt he cuman moste
ðæs ylcan dæges mid him to ðam ecan wuldre.
 250. Ælc þæra þe geortruwað and geendað butan hihte,
se losað openlice on ðam ecan forwyrde; and se þe hopað to Criste
becymð to miltsunge huru on Domesdæg, for þæs Hælendes godnysse.
 254. Se us gelæde to ðam ecan life.
 254. AMEN.

END_TEXT
START_TEXT

ÆHom 21
B1.4.21.
De populo Israhel: Pope 1967-8, II, 641-60.



 1. We habbað nu gesæd, swa we sceortlicost mihton, on þam
ærran cwyde, hu se ælmihtiga God his agen folc ahredde fram Faraoes
þeowte, and hu hi siðodon ofer ða Readan Sæ, and hu he hi afedde
feowertig geara mid heofonlicum mete, and þær nan man næs on eallum
þam fyrste furðon geuntrumod, ne heora reaf næs tobrocen binnon þam
fyrste.
 9. Nu wylle we git secgan sum ðing be ðam folce.
 10. Syx hund þusend manna, swa swa Moyses awrat, wæron on
þære fyrde, wigendra manna, buton þam ceorlfolce, and cildum and wifum,
and God hi ealle afedde swyðe eaðelice, swa þæt him ælce dæg com
edniwe mete to mid þam upplicum deawe æt heora geteldum, swa hwær swa
hi wicodon, and se wæs on swæcce ælces cynnes werednysse þæs þe
þam menn gelyste.
 18. Ðæt is swutellice to secgenne þæt se mete awende, on
þæs mannes muðe þe þone mete æt, to þæs metes swæcce ðe
him sylfum gelicode, swa hu swa he wolde habban to gereorde.
 22. And of heardum stane him arn wæteres stream him eallum
genoh, and eac heora orue, for þan ðe se ælmihtiga God, þeah ðe he
eaðe mihte, nolde him win sendan on þam westene þa, ne furðan ealu,
flowende of ðam stane.
 27. God sylf com ða sume dæg him to on anum mycclum munte þe
menn hatað Sinai, swa þæt eall þæt folc mihte geseon swyðe mycel
fyr ofer ealne þone munt mid egeslicum lige, for þan ðe God sylf com mid
ðam fyre ðyder, and mid bymena dreame, and mid micclum þunore.
 33. He gesette þa æ eallum þam folce, þæt synd rihte
lagu, hu men lybban sceoldon, and ænne God wurðian æfre mid geleafan,
for þan ðe nan god nys þe ænige godcundnysse hæbbe buton se ana
þe ealle þing gesceop.
 33. He worhte feala wundra on ðam westene þa, ac þæt folc
wæs wiðerræde witodlice to oft, and to swyðe gegremedon þone
soðan God.
 41. Moyses wunode on þam munte mid Gode feowertig daga on an, and
þæt folc þa hwile worhton him god of golde agotenne, and him lac
offrodon, and swyðe þæs fægnodon on heora gebeorscype, and begunnon
to plegenne ætforan þam gode þe hi of golde geworhton.
 47. Ða cwæð God to Moyse on þam munte Sinai, Astih adune
hraðe of ðysum steapum munte; þis folc hæfð gesyngod, and hi sylfe
worhton him agotenne god of golde nu iu, and him lac offriað, and to him
gebiddað.
 52. Moyses þa astah of þam sticolan munte, and com to ðam
folce ætforan þam gode, and cwæð to him eallum mid anrædum mode,
gif her æni man sy of eallum þysum folce þe on God gelyfe, gange se to
me.
 57. Hwæt þa sona eode eall seo mægð him to of Leuies
cynne, and he cwæð him þa to, Gað nu hraðe ealle unforhte mid
wæpnum þurh ealle þas fyrde fram ende oð oðrum, and ofsleað ealle
tomiddes þam folce þa ðe ge gemetað for þyssere mandæde.
 63. Ða eode seo mægð be Moyses hæse þurh ealne þone
here æfre ofsleande, and hi ofslogon on þam dæge þreo and twentig
þusenda, and Moyses tobræc and tobrytte þone god eall to duste þa, and
þæt gedwyld alede.
 68. Eft æfter þysum hi begunnon ceorian mid mycelre murcnunge
ongean God Ælmihtigne, for heora geswince þe hi swuncon on þære fare;
ac Gode ne licode na heora geleafleast, ne heora ceorung, ac asende him to fyr
of heofonum, and forbærnde sona sumne dæl þæs werodes for heora
wodnysse.
 75. Ða clypodon hi ealle endemes to Moysen, and Moyses gebæd
þone ælmihtigan God for ðam dyrstigan folce, and þæt fyr wearð
adwæsced.
 78. Ðas race we secgað eow nu to rihtinge, þæt nan mann ne
sceole ceorian ongean God mid dyrstigum anginne, ne his Drihten gremian, se
þe æfre wyle wel þam ðe hit geearniað, and he ða gefrefrað þe
his fultumes biddað.
 83. Hi ongunnon eft ceorian and swyðe murcnian, æfter
flæscmettum swyðe oflyste, and sædon him betwynan, Hwa sylð us
flæscmete?
 86. Witodlice we wæron wel on Egipta lande on fisce and on
fugele, and on feala estmettum; nu we naht ne geseoð buton þysne ænne
mete.
 89. Ða wearð Moyses micclum astyred, ac God him cwæð to
þæt him cuman sceolde, eallum þam folce, na to anum dæge, ac to anum
monðe, flæscmættas genoge, oððæt him wlatode þære
gewilnunge.
 94. God sende him ða sona, mid swyðlicum winde, micel fleogende
fugelcyn feorran ofer sæ; þa flugon endemes into þære fyrde, swa
þæt ælc man gefeng on eallum þam folce swa micel swa he wolde and he
gewyldan mihte; and æton swa swyðe of þære sande ealle.
 100. Ne ateorode him se mete ðe hi swa micclum gewilnodon, ac
þæt flæsc cleofode þa gyt on heora toðum, and þa ða hi fulle
wæron, þa feollon hi deade, feala þæs folces, for þan þe hi
fandodon Godes.
 104. Hwi woldon hi gremian God swa unðearfes, þæt hi mid
ceorunge forsawon þone mete þe him ælce dæg edniwe becom, and woldon
habban wyrta and þa gewunelican mettas þe hi ær hæfdon æt ham on
Egipta lande, þa ða hi worhton Pharaoes weallas, and his burga getimbrodon
on bysmorlicum þeowte, and man ælcne beswang mid gescyndnysse ða, buton
he þæt weallweorc wel ða gefyrþrode.
 113. And heora hysecild eac man het acwellan of þam twelf
mægðum, þa ða hi to mannum comon.
 115. Nu alysde hi God of ðam laðum þeowte, and heora fynd
acwealde, and Pharao þone cyning, þe hi swa geswencte, on þære sæ
middan, þæt þær nan man ne becom cucu ða to lande buton Israhela
folc, ðe ferdon of ðam lande gangende mid fotum, þurh Godes mihte ealle,
ofer ða Readan Sæ, swa swa we rædað on bocum.
 122. Nu wæron hi oflyste þurh heora unlustas flæsclicra
metta, unmægðlice swaþeah, for þam ðe se heofonlica mete hæfde
ælcne swæc ælcere werodnysse þe ænig mete hæfð, and wæs
eac wurðlicor þonne ða wyrta wæron þe hi æt ham sudon on heora
croccum mid flæsce.
 128. Se heofonlica mete hæfde þa getacnunge ures Hælendes
Cristes, þe com of heofonum to us, þe is engla bigleofa and ealra manna lif
þe on hine gelyfað, and hine nu lufiað.
 132. Þone acwealdon syððan þæt ylce Iudeisce cynn, and
noldon hine habban heora sawlum to bigleofan; ac we gelyfað on hine, and lif
habbað þurh hine, and he is us inmeddre þonne ða estmettas, for þan
ðe we æfre habbað ealle þing þurh hine, ge on ðyssere worulde ge
on ðære toweardan, and us nanre werednysse ne byð wana mid him, gif we
hine ænne habbað on urum geleafan.
 140. Se ælmihtiga God æfter þysum gespræc to Moyse þam
heretogan, and het hine sendan of ðæs folces meniu menn to ðam lande,
þær þær hi to sceoldon, and sceawian þæt land, for þan ðe
God wolde his agen word gefyllan, and þæt folc gelædan to ðam
behatenan lande, swa swa he gefyrn behet þam heahfædere Abrahame.
 147. Moyses þa genamode of ðam twelf mægðum twelf
heafodmenn, and het faran to þam lande, and sceawian þa wæstmas on wuda
and on felda, and het hi eac bringan him to sceawienne of þæs landes
wæstmum, þæt hi witan mihton hwæðer þæt land wære
wæstmbære and god.
 153. Hi ferdon þa sona to ðam foresædan lande, and sceawedon
þone eard, and eac swylce brohton sume winbogas mid berion afyllode and
oðre ofætan him eallum to sceawienne, and cwædon to Moyse and to ealre
þære meniu, Ðæt land we sceawedon þe ðu us to sendest; þær
is swyðe god eard, ac he is earfoðe us to begytenne þurh urne fultum
swaðeah; þær synd mycele burga and mærlice geweallode, and þær
we gesawon eac swylce entas, Enaches cynnes þæs ealdan entes; we synd
wið hi geðuhte swylce oðre gærstapan.
 165. Ða wurdon hi ealle wundorlice astyrode mid mycelre ceorunge,
and sædon him betwynan, Uton eft gecyrran to Egipta lande, þæt we on
ðam lande ne licgan ofslagene, ne ure wif and cild ne wurðon gehergode.
 170. Iosue, swaþeah, and se snotera Chaleph, þe þær asende
wæron mid þam foresædum ærendracan to sceawigenne þæt land,
sædon ða him eallum, Se eard þe we sceawedon is swyðe ænlic and
god, and God sylf us gelæt and to ðam earde gebringð.
 175. Ne beo ge na wiðerræde ongean Godes ræde; eaðelice
we magon þæt mancynn ofercuman; ne beo ge na afyrhte, for þan ðe God
is mid us.
 178. Ða wurdon hi ealle wundorlice him grame, and woldon hine
oftorfian wodlice mid stanum; ac Godes wuldor ætywde, þæt hi ealle
gesawon, and god sylf gespræc sona to Moysen: Hu lange wyle þys folc me to
tale habban, and humeta nellað hi me gyt gelyfan on eallum þam wundrum þe
ic worhte ætforan him?
 185. Ælc þæra manna þe is of ealre þyssere menigu nu
þritigwintre, þe ðus ceorode soðlice ongean me, ne sceal he becuman to
ðam æðelan earde þe eow behaten wæs, buton Iosue ana and his gefera
Chaleph.
 190. Eowre cildra sceolon, ðe nu synd unwittige, habban þone
eard þe eow swa mislicað, and eowre lic sceolon licgan bæftan him on
ðysum westene for eower unrihtwisnysse.
 194. Æfter þysum wordum wearð Godes yrre egeslice geswutelod
on ðam ærendracan þe þæt land sceawedon, and hit syððan
tældon, and ealles þæs folces mod swa mistihton ongean God, swa
þæt hi ealle feollon on þæs folces gesyhðe, mid Godes yrre
ofslagene, buton se snotera Chaleph, and se æðela Iosue, hi ane twegen
leofodon, for þan ðe God cwæð be him þæt hi becuman sceoldon to
þam foresædon lande for heora geleafan.
 203. Ðæt folc þa þæs on merigen macodon hi gearwe,
astigon ða endemys up to anre dune, sædon þæt hi woldon siðian to
þam earde; ac Moyses him forbead micclum þus cweðende: Ne fare ge, ic eow
bidde, swa fuse to þam lande, for þan ðe God nis nu nateshwon mid eow,
þylæste ge feallon ætforan eowrum feondum.
 210. Hi swaþeah ablende mid gebeote ferdon butan Godes dihte mid
dyslicum anginne; ac him com togeanes þæt Chananeisce folc, and hi swyðe
ofslogon mid swurdes ecge, and on fleame gebrohton þa fyrdlafe, þæt hi
mihton geseon þæt hi swuncon on ydel, swa swa ælc þæra manna deð
þe ongean his Drihten winð.
 217. Æfter þysum arison eft ongean Moysen þridde healf hund
manna mid mycelre ceorunge, þære heafodmenn wæron þus gehatene: Chore
and Dathan, Abiron and Hon.
 221. Hi axodon ða mid graman þa Godes þegnas, Moysen and
Aaron, Hwi wylle ge swa mycclum eow sylfe ahebban ofer ðysum folce?
 224. And þrafodon hi swyðe hwi hi sceoldon habban anweald ofer
hi.
 225. Ða cwæð moyses him to, nimað nu tomerigen eower
ælc his storcyllan, þæt ge sterna magon ealle ætforan Gode, and God
þonne geswutelað hwæne he gecyst to his þenungum.
 229. Ða þæs on merigen wolde Moyses gestillan and mid
wisdome alecgan heora wodnysse; sende þa to Dathan and to his geferum,
þæt hi comon him to, and cuðlice to spræcon; ac hi forsawon endemes
his hæse, and mid maran wodnysse hine micclum tyrigdon, and þone
ælmihtigan God gremedon to swyðe, þe hine gesette him to heretogan.
 237. Se Chore þa genam, þe we ær foresædon, and ealle his
gegadan, Gode to forsewennysse, ælc his recelsfæt ætforan Godes
getelde, and ontendon þone stor, swa swa man steran sceal, swylce hi mihton
hi sylfe gewyrcan Gode to sacerdon, buton he sylf hi gecure, swa swa Aaron
wæs, se arwurða bisceop, þone þe God sylf geceas, and gesette him to
bisceope on þa ealdan wisan æfter Moyses æ.
 246. Mid þam þe hi ðus dydon mid dyrstigon anginne, þa
ætiwde þær sona gesewenlice Godes wuldor, and God cwæð to Moysen,
Gað him fram hraðe.
 249. And seo eorðe tobærst under heora fotum, and forswealh
Dathan for his dyrstignysse, and þone Abiron, mid eallum heora hiwum, mid
wifum and mid cildum, þær þær hi wicodon; and hi swa cuce ferdon
fordone to helle, and ælc man fleag aweg, for heora hreame afyrht.
 255. Ðær com eac swylce fyr færlice fram Gode, and
forbærnde þone Chore þær þær he bær þone stor, and þridde
healf hund manna mid him forburnon, mid heora recelsfatum, for heora
dyrstignysse, þæt hi ongean Godes willan worhton hi to sacerdum, and
þone forsawon þe he him geset hæfde.
 261. On þam æftran dæge þe ðis gedon wæs, ongan eall
þæt folc flitan wið moysen, and wið þone aaron þe we ær embe
spræcon, mid mycelre ceorunge, sædon þæt hi hæfdon godes folc
ofslagen, and gremedon hi swyðe, and mid micclum gehlyde macodon þa ceaste,
oððæt hi begen flugon binnan godes getelde; and þær æteowde sona
gesewenlice godes wuldor, and fyr com fram gode, and forbærnde þæs
folces feowertyne þusenda mid færlicum bryne, oððæt aaron eode ut
of ðam getelde mid his storcyllan, and stod him tomiddes, gebæd ða for
hi, and se grama geswac.
 274. On ðysum mæg gehyran se ðe hæfð ænig andgyt
þæt hit byð swyðe hearmlic þam ðe huxlice tælð bisceopas and
sacerdas, þe syndon godes bydelas, and to lareowum gesette to lærenne
godes folc, þonne se lareow him segð godes gesetnyssa and his beboda, him
sylfum to þearfe, and he þonne forsyhð, and to forsewennysse hæfð ge
þone godes bydel ge þa godes beboda, be þam cwæð se hælend to his
discipulum: <foreign>qui uos audit me audit, et qui uos spernit me spernit</foreign>.
 284. Ðæt is on urum gereorde, se þe eow gehyrð, he
gehyrð me þurh ða gehyrsumnysse, and se þe eow forsihð, he forsyhð
me.
 287. Hi forsawon moysen and þone mæron bisceop, aaron his
broðor, mid bysmorlicum hospe, ac god sylf gewræc heora forsewennysse, for
þan ðe hi god tældon þa ða hi tældon hi.
 291. Swa deð ælc þæra manna þe his ealdor forsyhð,
þe byð godes speligend on gastlicere lare, on þam ealdorscype þe him
god geuðe; gif he hine forsyhð, his sawul sceal þrowian þæt ylce
wite, buton he hit ær gebete, þe hi ða þrowodon on heora lichaman.
 297. Hi wæron flæsclice menn, and underfencgon heora wite on
ðyssere worulde, æfter moyses æ; we syndon gastlice menn under godes
gife nu, and ure sawul sceal, gif we forseoð god, þæt wite underfon on
þære toweardan worulde, buton we swa gesælige beon þæt we hit
sylfe gebeton ær ure geendunge wið ðone ælmihtigan god.
 304. Eft on oðrum timan þæt israhela folc, þa ða hi
ferdon mid þam foresædan moyse, and becomon to ðam lande þe is
gecweden edom, þa begunnon hi to cidenne mid micelre ceorunge ongean þone
ælmihtigan god for heora geswince, and ongean moysen, and mid graman
cwædon, hwi læddest þu la us of egipta lande, þæt we her swulton
on ðysum westene?
 312. We nabbað þone hlaf þe us lyste etan, and us nu wlatað
wið þysne leohtan mete.
 314. Ða for þære ceorunge sende him god to byrnende
næddran, swa swa us bec secgað, and þa fyrenan næddran þæs
folces feala to deaðe geætrodon mid egeslicum geslite.
 318. Hi comon þa to moyse, and cwædon him þus to: we
habbað gesyngod þæt we swa spræcon ongean þone ælmihtigan god
and ongean þe, leof; gebide nu for us, þæt god afyrsige þas næddran
fram us.
 322. And moyses þa sona gebæd for þam folce, swa swa hi hine
bædon.
 324. Ða spræc se ælmihtiga god to þam arwurðan moysen,
hat nu gewyrcan ane ærene næddran, and gesete þa upp, swylce to tacne,
and se þe beo tosliten, beseo to þære næddran þe of ðam are bið
gemacod, and he leofað gesund.
 329. Hwæt þa moyses het macian þa næddran, and gesettan
to tacne, swa swa god sylf hine het, and þa toslitenan menn besawon to
þære næddran, and wurdon swa gehælede fram þæra wyrma geslite.
 333. Se hælend sylf sæde on sumum his godspelle hwæt
þeos dæd getacnode on ðam diglan andgyte, and we hit gesetton on englisc
on sumum oðrum spelle.
 336. We wyllað swaðeah secgan sceortlice her nu þæt seo
ærene næddre, þe butan attre wæs, hæfde getacnunge ures
hælendes deaðes, þe butan ælcere synne sylf þrowode for us, and mid
his unscyldigum deaðe us fram deaðe ahredde, fram þam ecan deaðe þe
us þurh adam becom of ðære næddran lare þe hine forlærde.
 343. Ða terendan næddran, þe totæron þæt folc,
syndon ure synna, þe us tosliton wyllað; ac we sceolon behealdan ðæs
hælendes þrowunge mid soðum geleafan, and we beoð sona hale.
 347. Ðæt folc on ðam westene wæs þa gehæled þurh
ða ærenan næddran fram þam andweardan deaðe; ac se hælend
sæde þæt þa sceolon habban þæt ece lif mid him þe on hine
gelyfað.
 351. Seo gehiwode anlicnys gehælde ða hwilwendlice, and
þæt soðe þing nu sylð us þæt ece lif.
 353. God afandode þa þæs folces anrædnysse on ðam
langsumum færelde feowertig geara; he wolde þæt hi wæron mid weorcum
gehyrsume his halwendum bebodum, him to ecere hæle.
 357. Ða wurdon hi wiðerræde wolice foroft, and þone
ælmihtigan god swa egeslice gegremedon þæt eall seo yld wearð on
þam westene ofslagen, buton twam mannum anum, iosue and chaleph.
 361. Hi wæron gehyrsume godes hæsum æfre, and hi forþi
hæfdon þone behatenan eard, and þæt þæt micele mare is, godes
mildse þærtoeacan.
 364. Feowertig wintra hi wæron on þam westene farende, and
moyses geendode eac on þam færelde, þa þa he on ylde wæs
hundtwelftig geara; and his broðor aaron eac þær geendode, and moyses
gesette þone foresædan iosue þam folce to heretogan, swa swa him bebead
god.
 370. Seo geoguð þe wæs on þam westene afedd wæs þa
geweaxen, and to wige ful strang, and iosue hi lædde to ðam behatenan
lande; and hi gefyldon swa, þeah ðe heora fæderas noldon, godes willan
mid weorcum, and gewunnon þone eard mid wundorlicum sige, swa swa hit awriten
is.
 376. Ðam folce wæs behaten þurh þone heofonlican god
þæt hi sceoldon habban soðlice renscuras and eorðlice wæstmas on
wuda and on felda, ofætan and ele, and eac swylce win, and heora fynd
oferwinnan, gif hi wurðodon hine, and mid ealre heortan hine æfre
lufodon.
 382. Ac crist sylf behet us on his halgan godspelle þæt we
sceolon habban, þær þær he sylf wunað, þæt ece lif mid him and
mid eallum his halgum, gif we hine wurðiað on ðysum andweardan life, and
mid soðum geleafan hine lufiað æfre.
 387. He het us swyðost cepan þæs soþan lifes æfre, and
cwæð þæt we sceoldon symle eac habban ure eorðlican neode
þærtoeacan soðlice.
 390. Paulus se apostol, ealra þeoda lareow, manode þone
leodscipe þe he to geleafan gebigde, and ealle cristene menn, and cwæð
þæt we sceoldon geornlice us warnian wið ða yfelan ceorunge, þæt
we swa ne gegremion god ælmihtigne nu mid urum yfelum þeawum, swa swa
þæt ealde folc dyde on þam westene þa, wiðerrædlice to swyðe.
 397. Hit stent on bocum awriten for ure beterunge, and to mycelre
bysne us endenextum mannum, þæt we geearnian sceolon æfre þæt
betere, and þa ecan myrhðe mid gode ælmihtigum.
 401. Nu syndon manega menn þe secgað þæt hi nellað godes
lare gehyran, þelæste hi sceolon habban maran wita gif hi witon þa
lare, and gif hi nellað don swa swa drihten bebyt, hi sylfe gerihtlæcan
þurh þa soðan lare.
 406. Nu cweðe we þærtogeanes, þæt gif se cyning asent
gewrit to sumon his þegena, and he hit forsyhð swa swyðe þæt he hit
nele gehyran, ne his aseon, þæt se cyning ne byð na swyðe bliðe him,
þonne he geaxað hu he hine forseah.
 411. Seo halige lar nis na on eallum leodscypum swa swyðe swa on
sumon, ac us secgað bec þæt hi mihton tocnawan þone ælmihtigan god
þurh þa gesceafta þe he gesceop on worulde, þæt he is ana to
wurðigenne þe geworhte ealle þing.
 416. Se man þe hæfð lare on his leodscype genoge, and mæg
ða gehyran butan micclum geswince, and nele hi gehyran, ne gode gehyrsumian,
næfð he nane beladunge wið ðone leofan drihten.
 420. Se þe lare næfð, ne lare ne gehyrð, se mihte habban
sume beladunge; ac paulus se apostol cwæð on his pistole þus: <foreign>qui sine
lege peccabunt, sine lege peribunt</foreign>.
 424. Ðæt is, on engliscere spræce, ða þe buton godes
æ synna gewyrcað, þa eac butan godes æ on ende forwurðað.
 427. Gerihtlæce us se leofa drihten crist, and us gewenie to his
willan æfre, þam is wuldor and lof a to worulde, amen.

END_TEXT
START_TEXT

ÆHom 22
B1.4.22.
De falsis diis: Pope 1967-8, II, 676-712.



 1. <foreign>o fratres dilectissimi, diuina scriptura cultum unius ueri dei
nos docuit, his uerbis dicendo: unus est dominus, una fides, unum baptisma,
unus deus et pater omnium, qui est super omnes, et per omnia, et in omnibus
nobis; ex quo omnia, per quem omnia, in quo omnia; ipsi gloria in secula</foreign>; eala
ge gebroðra ða leofostan, þæt godcunde gewrit us tæhte þone
biggeng anes soðes godes, þisum wordum cweþende: an drihten is, and an
geleafa, and an fulluht; an god and fæder ealra þinga, se ðe is ofer
ealle þing, and þurh ealle þing, and on us eallum of þam synd ealle
þing, and þurh þone synd ealle þing, and on þam synd ealle þing; sy
him wuldor a to worulde, amen.
 12. Se ælmihtiga fæder gestrynde ænne sunu of him sylfum,
butan wifes gemanan, and þurh þone sunu he geworhte ealle gesceafta,
gesewenlice and ungesewenlice.
 14. Se sunu is eall swa eald swa se fæder, for þæm þe se
fæder wæs æfre butan anginne, and se sunu wæs æfre butan anginne
of him acenned, eall swa mihtig swa se fæder.
 17. Se halga gast nis na acenned, ac he is þæs fæder and
þæs suna willa and lufu, of him bam gelice, and þurh þone gast syndon
ealle gesceafta geliffæste þe se fæder gesceop þurh his sunu, se ðe
is his wisdom.
 20. Þeos halige þrynnyss is an ælmihtig god æfre
unbegunnen and ungeendod.
 21. Hi synd þry on naman, fæder, and sunu, and halig gast;
and hy ne synd na þry godas, ac hy þry syndon an ælmihtig god
untodæledlic, for þam þe hym þrym is an gecynd, and an ræd, and an
weorc on eallum þingum.
 25. And selre us is soðlice to gelyfanne on þas halgan
þrynnysse, and hi geandettan, þonne us sy to smeagenne to swiðe embe
þæt.
 28. Ðeos þrynnyss gesceop þa scinændan englas, and adam
and euan eft syððan to mannum, and sealde hym anweald ofer eorðlice
gesceafta; and hi mihtan wunian symle butan deaðe, gif hi þæt an godes
bebod næfre ne tobræcan.
 33. Ða wunode adam swa orsorh on blisse, and him nan gesceaft
sceððan/ ne mihte, þa hwile þe he geheold þæt heofonlice bebod.
 36. Him ne derode nan fyr, þeah þe he mid fotum on stope,
ne nan wæter ne mihte þone mannan adrencan, þeah þe he on yðum urne
færlice.
 39. Ne nan wildeor ne mihte, ne nan wurmcynn ne dorste derian
þam/ menn mid hys muðes slite.
 41. Ne hungor ne þurst, ne hefigtyme cyle, ne nan swiðlic
hæte, ne seocnyss ne mihton adam geswencan on þam earde, þa hwile þe
he þæt lytle bebod mid geleafan geheold.
 45. Eft, þa þa he agylt hæfde, and godes bebod tobræc,
þa forleas he þa gesælþa, and on geswincum leofode, swa þæt hine
biton/ lys bealdlice and flean, þone þe ær ne dorste se draca furþon
hreppan.
 49. He moste þa warnian wið wæter and wið fyr, and
behealdan wærlice þæt he hearde ne feolle, and mid agenum geswince him
ætes tilian; and þa gecyndelican good þe him god on gesceop, he moste
þa healdan, gif he hi habban wolde, mid mycelre gymene, swa swa gyt doð
þa goodan, þe mid geswince healdað hi sylfe wið leahtras.
 56. Eac swylce seo sunne, and soðlice se mona wurdon benæmde
heora wynsuman beorhtnysse æfter adames gylte, na be agenum gewyrhtum.
 59. Be seofonfealdan wæs seo sunne þa beorhtre ærþam se
mann agylte, and se mona hæfde þære sunnan beorhtnysse, swa swa heo
scinð nu us.
 62. Hi sceolan eft swaþeah æfter domesdæge habban be fullan
heora beorhtnysse, be þam þe hy gesceapene wæran; and se mona ne
ealdað æfter þam dæge, ac bið ansund scinende, swa swa seo sunne
deð nu.
 66. Menn magon eac geearnian mid micelre earfoðnysse þæt hi
wunian mid gode on wynsumnysse æfre æfter domesdæge, a butan deaðe,
þa þe nu gehyrsumiað his hæsum mid weorce; and þa þe god forseoð
beoð besencte on helle on þam ecum witum and endeleasum cwylmingum.
 72. Nu ne ræde we on bocum þæt man arærde
hæþengyld on eallum þam fyrste ær noes flode, oðþæt þa entas
worhtan þone wundorlican stypel æfter noes flode, and hym swa feala
gereorda god þar forgeaf swa þæra wyrhtena wæs.
 77. Ða þa hi toferdon to fyrlenum landum, and mancynn þa
weox, þa wurdon hi bepæhte þurh þone ealdan deofol þe adam ær
beswac, swa þæt hi worhton wolice him godas, and þone scyppend forsawon
þe hy gesceop to mannum.
 82. Hi namon þa to wisdome þæt hi wurþodon him for godas
þa sunnan and þone monan, for heora scinendan beorhtnysse, and him lac
offrodan, and forletan heora scyppend.
 85. Sume menn eac sædon be þam scinendum steorrum þæt hi
godas wæron, and wurþodan hy georne.
 87. Sume hi gelyfdon on fyr for his færlicum bryne, sume eac on
wæter, and wurðodan hi for godas; sume on þa eorþan, for þon þe
heo ealle þing afet.
 90. Ac hi mihton tocnawan, gif hi cuðan þæt gescead,
þæt se is ana god þe hi ealle gesceop, us mannum to bryce, for his
micclan godnysse.
 93. Þas gesceafta doð swa swa hym gedihte heora scyppend, and
ne magon naht don butan drihtnes willan, for þan þe nan scyppend nis butan
se an soða god, and we hine wurðiað mid gewissum geleafan, cweþende
mid muðe and mid modes incundnysse þæt se is ana god þe ealle þing
gesceop/.
 99. Git þa, þa hæþenan noldan beon gehealdene on swa
feawum godum, ac fengon to wurðianne mislice entas and men him to godum, þa
þe mihtige wæron on woruldlicum geþincðum, and egefulle on life,
þeah þe hy leofodon fullice.
 104. An man wæs eardiende on þam ilande creta, saturnus
gehaten, swiðlic and wælhreow, swa þæt he abat hys suna, þa þa hi
geborene wæron, and unfæderlice macode heora flæsc him to mete.
 108. He læfde swaþeah ænne to life, þeah þe he abite
his gebroðra on ær; se wæs iouis gehaten, hetol and þrymlic.
 111. He afligde his fæder of þam foresædan iglande, and
wolde hine acwellan, gif he him come to.
 113. Se iouis wæs swa swiðe gal, þæt he on hys swustor
gewifode; seo wæs gehaten iuno, swiðe healic gyden.
 115. Heora gedohtra wæron minerua and uenus.
 116. Þa forlæg se fæder fullice buta, and manega his magan
manlice/ gewemde.
 118. Þas manfullan menn wæron þa mæroston godas þe þa
hæþenan wurðodan, and worhton him to godum; ac se sunu wæs swaþeah
swiðor gewurðod þonne se fæder wære on heora fulan bigenge.
 122. Þes iouis is arwurðust ealra þæra goda þe þa
hæþenan hæfdon on heora gedwylde; and he hatte þor betwux sumum
þeodum, þone þa deniscan leoda lufiað swiðost.
 126. His sunu hatte mars, se macede æfre saca, and wrohte and
wawan he wolde æfre styrian.
 128. Þisne wurðodan þa hæðenan for healicne god, and swa
oft swa hi fyrdadon, oððe to gefeohte woldan, þonne offrodon hi heora lac
on ær þisum gode.
 131. Hi gelyfdon þæt he mihte micclum him fultumian on þam
gefeohte, for þam þe he gefeoht lufode.
 133. Sum man wæs gehaten mercurius on life, se wæs swiðe
facenfull and swicol on dædum, and lufode eac stala and leasbregdnyssa.
 136. Þone macodan þa hæþenan him to mæran gode, and
æt wega gelætum him lac offrodan, and to heagum beorgum him brohtan
onsægednysse/.
 139. Ðes god wæs arwyrðe betwyx eallum hæþenum, and he
is oðon gehaten oðrum naman on denisc.
 141. Nu secgað þa deniscan on heora gedwylde þæt se iouis
wære, þe hi þor hatað, mercuries sunu, þe hi oðon hatað; ac hi
nabbað na riht, for þam þe we rædað on bocum, ge on hæþenum ge
on cristenum, þæt se hetola iouis to soðan wære saturnes sunu, and
þa bec ne magon beon awægede þe þa ealdan hæðenan be him awriton
þuss; and eac on martira þrowungum we gemetað swa awriten.
 150. Sum wif hatte uenus, seo wæs ioues dohter, swa fracod on
galnysse þæt hire fæder hi hæfde, and eac hire broðor, and oðre
gehwylce, on myltestrena wisan; ac hi wurðiað þa hæþenan for halige
gydenan, swa swa heora godes dohter.
 155. Manega oþre godas wæron mislice afundene, and eac swilce
gydenan, on swiðlicum wurðmynte geond ealne middaneard, manncynne to
forwyrde; ac þas synd þa fyrmestan, þeah ðe hi fullice leofodan.
 159. Se syrwienda deofol, þe swicað embe mancyn, gebrohte þa
hæþenan on þæt healice gedwyld, þæt hi swa fule menn him fundon
to godum, þe þa leahtras lufodan, þe liciað þam deofle, þæt eac
heora biggengan heora bysmor lufodan, and ælfremede wurdan fram þam
ælmihtigan gode, se ðe leahtras onscunað, and lufað þa
clænnysse.
 166. Hi gesettan eac þa þære sunnan and þam monan, and
þam oðrum godum, ælcum his dæg: ærest þære sunnan þone
sunnandæg, and syððan þam monan þone monandæg; and þone
þriddan dæg hi þeowdan marte, heora feohtegode, him to fultume.
 172. Þone feorþan dæg hi sealdan, him to frofre, þam
foresædan mercurie, heora mæran gode.
 174. Þone fiftan dæg hi freolsodan mærlice, ioue to
wyrðmynte, þam mærestan gode.
 176. Ðone sixtan dæg hi gesetton þære sceamleasan gydenan
uenus/ gehaten, and fricg on denisc.
 178. Þone seofoðan dæg hi sealdan saturne þam ealdan,
þæra goda fæder, him sylfum to frofre, endenexð swaþeah, þeah he
yldost wære.
 181. Hi woldan git wurðian arwurðlicor þa godas, and
forgeafon him steorran, swilce hi ahton heora geweald: þa syfan tunglan,
sunnan and monan, and þa oðre fif, þe farað æfre ongean þone roder
to eastdæle werd, ac hi gebigð seo heofon underbæc æfre.
 187. Ac þa steorran swaþeah scinon on heofonum on frymþe
middaneardes, ær þa manfullan godas wurdon acennede, oððe gecorene to
godum.
 190. Hi worhtan eac anlicnyssa þam arwurþum godum, sume of
smætum golde, and þa asmeadan mid cræfte, sume of hwitum seolfre, sume
eac of stanum, sume of mislicum antimbre, be þam þe heora mihta wæron;
and him hus arærdon, þæt hi heton tempel, and þarinne gelogodan heora
leofan godas mid leade gebundene, and gebædon hi þarto.
 197. Þa gesawon þa deoflu, þe hi beswicon on ær, þa
fægran anlicnyssa, and flugon þarto, and þurh þa anlicnyssa
spræcon to þam earmum mannum, and hi swa forlæddon mid heora leasungum,
and to hellicum suslum heora sawla gebrohtan.
 202. Smiðas hi worhtan smealice mid cræfte, and oft gesealdon
þa sylfrenan godas, sumne to maran wurðe, be þam þe he gemacod wæs,
sumne eac waclicor, be þam þe his wurð wæs.
 206. And swa lange swa he sloh þone samworhtan god, and mid his
græfseaxe holode hetelice þa eagan, ne stod him nan ege for þære
anlicnysse; ac þonne heo geworht wæs, he wurðode hi for god.
 210. We rædað on þære bec þe is liber regum gehaten
þæt þa hæðenan philistei fuhton gelome wið þæt israhela
folc, þe ana þa gelyfde on þone ælmihtigan god, on abrahames wisan.
 214. Þa on sumne sæl gelamp hit for heora synnum, swaþeah,
þæt þa hæþenan fuhton on þam folce sige, and arcam domini
gelæhtan þæt is drihtnes scrin, on þam scrine wæs gehealden se
heofonlica mete, and aarones gyrd, þæs æreston bisceopes, and moyses
tabulan, þe on þam munte wæron mid godes fingre awritene, his folce to
lare.
 221. Þa ferodon þa hæþenan þæt foresæde scrin mid
þam heofonlican haligdome ham to heora temple, and settan hit þa
arwurðlice up to heora gode, se god hatte dagon, þam hæþenum swyðe
dyre.
 225. Eft þa on ærnemergen, þa þa hy inn eodan, þa fundon
hi heora god on þære flore licgende ætforan þam godes scrine, swylce
he friðes bæde.
 228. Hi hofan eft þa dagon to þam drihtnes scrine, þær
þær he ær stod, and stopan him þanon.
 230. Coman þa eft on mergen, and cunnodan hu hit wære; þa
wæs dagones heafod æt þære dura forcorfen, and his twa handbreda
aheawene æt þam þerrscwalde, and dagon læg heafodleas ætforan
þam halgan scrine, for þam þe hit ne gedafenode þære deofollican
anlicnysse þæt heo wið þæt halige scrin swa healice stode.
 236. Þa sende god sona mid graman to þære leode færlicne
manncwealm, and þa philisteos acwealde, for þam þe hi hæfdon þæt
halige scrin þær on heora hæþenscipe, swylce hy hit habban woldon.
 240. Him comon eac mys to, manega geond þæt land, and heora
æceras aweston, and þone eard fordydon.
 242. Ða gecwædon þa landleodan þæt hi lædan woldan
þæt godes scrin him fram, geond heora fif burga, fram scire to scire,
þæt se cwealm geswice.
 245. Hi ferodan þa þæt scrin geond þa fif burga, and swa
hwar swa hit becom, swa com se cwealm sona and; mid færlicum deaðe þa
philistheos acwealde, and hi earmlice hrymdon for þam reþan deaþe.
 249. Hi axodan þa heora witan hwæt him wislicost þuhte, hu
him to donne wære embe þæt halige scrin, hwæðer hi hit ham
asendon, oððe hi hit hæfdon þar leng.
 252. Ða andwyrdon þa witan þam axiendan þuss: gif ge
þæt halige scrin ham sendan wyllað, ne sende ge hit na æmtig, ac
arwurðlice mid lacum.
 255. Foð nu togædere of eower fif burgum, and wyrcað gode to
lace fif gyldene hringas and fif gyldene mys, þæt se grama geswice, for
þam þe eow eallum wæs an wite gemæne.
 259. Wyrcað eac ænne wæn wurðlice to þam scrine, and
ane niwe cæpsan eowrum lacum to fætelse, and nimað twa geonge cy, þe
under iuce ne comon, þæt hi þæt halige scrin ham ferian magon mid
þam gyldenum lacum þe ge gode geoffriað, and healdað þa cealfas æt
ham getigede; þonne mage ge tocnawan, gyf þa cy willað gan forð on
þone weg fram heora cealfum, þæt hit godes yrre wæs þe eow swa
geswencte.
 268. Gif hi þonne gan nellað mid þæs godes scrine heonon,
þonne mage ge tocnawan þæt se cwealm næs forþi, þurh godes yrre,
ac gelamp elles.
 271. Hwæt, þa philistei þa fengon to þam ræde, and
geworhton fif hringas of heora fif burhgum, and fif gyldene mys, and macodan
þone wæn mid ealre þære fare, and geforþodan þæt scrin.
 275. Þa eodan þa iungan cy, geiucode to þam wæne, to
israhela lande, hlowende swiðe æfter heora cealfum, and ne gecyrdon
swaþeah of þan rihtan wege, swilce hi gewittige wæron.
 279. And þa philistei folgodan þam wæne to israhela lande,
and forleton hit þar; and se manncwealm geswac þa, and þæra musa
gedrecednyss.
 282. Israhel eac þa beah anmodlice to gode, and god hi þa
geheold wið ða hæþenan leoda, and him sige forgeaf, þæt hi slogon
heora fynd, and on sibbe wunodan on samuheles dæge.
 286. Her we magon tocnawan be þam hæðenum godum, hwilce
mihte hi hæfdon ongean þone ælmihtigan god.
 288. Hi ne synd na godas, ac synd gramlice deofla, sawla
bepæcendras and synna ordfruman, þe heora biggengan gebringað into þam
bradan fyre hellicre cwylminge, þanon hi ne cumað næfre.
 292. Us is eac fulcuð be þam þrim cnihtum on chaldea rice,
þe se cyning awearp into byrnendum ofne, for þam þe hi ne bugon to his
godum fram þam ælmihtigan gode, þe ealle þing gesceop.
 296. God hi eac ahredde wið ðone gramlican cyning, swa þæt
heora fex furþon on þam fyre næs forswæled, ac eodan him singende on
þam swegendan lige, hergende heora drihten, and ungederode þurhwunodan.
 300. On þam ilcan lande wæs þa se witega danihel, godes
heahþegen, haliges lifes mann.
 302. Þa on daries dagum gedemdon his witan þæt binnan
þrittigum dagum ne bæde nan mann nane bene æt gode, butan æt þam
cyninge, and woldan swa besyrwan þone unscyldigan danihel, for þon þe he
wæs swyðe dyre darige þam cinge.
 307. Ða dyde se witega swa swa his gewuna wæs, eode into his
upflore, and feoll þær on cneowum, and gebæd hyne to gode, gebigedum
limum/, oðþæt þa hæþenan coman, þe his cepton georne.
 311. Hi wregdon þa danihel to darige þam cinge, sædon
þæt he forsawe heora ealra gesetnysse, and woldon hine besceofan into
þæra leona seaþe.
 314. Ða swanc se cyning swiðe oð æfen, wolde
ðone/ witegan bewerian wið hi.
 316. Ac ða ða he ne mihte na leng, ða let he hine
niman/ and wurpan þam leonum þe lagon on þam seaðe.
 318. Þa cwæð darius se cyning to danihele þam witegan,
ðin god þe þu wurðast wile þe ahreddan.
 320. And he þa geinseglade wiðutan þone seað, and wearð
swa sarig þæt he slapon ne mihte on ealræ þære nihte, ne he
ætes ne gymde.
 323. Darius þa se cining on dægred aras, eode to þam
seaðe, and sarlice clypode, danihel, þu godes mann, mihte la þin god
wið ða leon þe gehealdan?
 326. And he andwyrde sona, þu leofa cining, leofa þu on
ecnysse; min god me asende to sona his engel, and he þæra leona muð
beleac mid his bendum, þæt heora nan ne mihte minum limum derian, for
þan þe on me is afunden ætforan gode rihtwisnyss, and ic wið ðe,
cyning, ne worhte nanne gylt.
 333. Se cyning þa sona swiðe þæs fægnode, and het up
ateon ardlice danihel, and þa in awurpan þe hine wregdon ær.
 336. Hi wurdan þa gebrohte mid bearnum and wifum, and into þam
seaðe sona aworpene, and þa leon hi gelæhton, and heora lima totæron,
ær þam þe hi furðan moston feallan adune.
 340. Ða sende se cyning sona ænne pistol geond ealle his
leoda, and hi luflice grette, þisum wordum awritene: ic wille þæt min
folc on eallum minum rice anmodlice buge to daniheles gode, and hine
ondrædon.
 345. He is lifigenda god, and ece on weorulde, and his rice ne
bið toworpen on ecnysse.
 347. He is soð alysend, and tacna wyrcend on heofonum and on
eorðan, se ðe heold danihel wið þa reþan deor, þæt hi him derian
ne mihton.
 350. Danihel leofode þa swiðe leof þam cyninge, oðþæt
cyrus cyning to þam cynedome feng, and danihel wearð þa þæs cyninges
gedrinca, and he hine arwurðode ofer ealle his þegnas.
 354. Þa wæs on babilone, þære micclan byrig, þæra
hæþenra god, se wæs gehaten bel, and hine man dæghwamlice fedde mid
feowertigum sceapum, and him man win sealde, six sestras to þam dæge, and
twelf sestras melues to his metsunge.
 359. Se cyning hine wurðode, and com ælce dæge hine to
gebiddanne to bel þam gode; and danihel se snotra forseah þone bel, and
gebæd hyne æfre to þam ælmihtigan gode.
 363. Ða axode se cyning on anum dæge danihel, hwi nelt þu
þe gebiddan to bele þam gode?
 365. Þa andwerde danihel anrædlice þam cyninge, ic nelle
wurðian þa geworhtan godas, ac ic gelyfe on þone lyfigendan god, se þe
heofonas and eorþan and ealle þing gesceop, and hæfð þone anwald
ealles flæsces.
 370. Ða andwyrde se cyning eft þam witegan, ne þincð þe,
la, danihel, þæt þes deorwyrða bel sy lifiende god, nu he lyfað be
mettum, and dæghwamlice drincð þæt we him doð to lace?
 374. Ða cwæð danihel, ne dwela þu, cyning; þes god is
æren wiðutan agoten, and læmen wiðinnan, and ne lyfað be mettum, ne
he næfre ne æt oð ðisne andwyrdan dæg.
 378. Þa geswearc se cyning sona on mode, and het þa biggengan
þe bele þeowdan cuman to his spræce, and cwæð him þuss to: buton
ge me secgan þæt þæt soð is be þisum, hwa þas mettas þicge
þe we maciað bele, ealle ge sceolan sweltan, gif ic gesund beo.
 384. Gif ge þonne æteowiað þæt he ytt þas mettas,
þonne sceal daniel sweltan deaðe, se þe tælde bel and to bysmore
hæfde.
 387. Ða cwæð danihel to þam cyninge þus: stande þin
word, cyning.
 388. And hi stopon to þam temple.
 389. Þar wæron hundseofantig þæra sacerda ealra, þe
þeowdon bele on his biggengum simle.
 391. Þa cwædon hi ealle anmodlice to þam cinge, we gað nu
ealle ut ætforan þe, cyning, and sete þu sylf þa sanda him beforan,
and beluc þa duru, gyf þu us ne gelyfst, and geinsegla þa locu mid
þinum agenum hringe, and þonne þu on ærnemergen in gæst and
sceawast, gif þas lac ne beoð bebrocene þurh bel, beo hit ure lifleast;
and gif bel hi geytt, swelte þonne danihel, þe swa hyne hyrwde.
 400. Hi eodan þa ealle ut ætforan þam cyninge, and he sylf
gelogode þa lac ætforan bel; and danihel het syftan on þæs cyninges
gesihthe axon geond þa flore, þæt he eft mihte tocnawan hwa on þa flor
stope þe onfenge þæs metes; and se cyning þa geinseglode ardlice þa
duru.
 406. Hwæt, þa sacerdas þa, mid cildum and wifum, eodan into
ðam temple under þære eorðan, ealle on þære nihte, and æton
þone mete, swa swa heora gewuna wæs, and þæt win eal druncon, and bel
heora god ne abat þæra laca.
 411. Eft þa on ærnemergen eode se cyning mid danihele to þam
temple, and þa duru sceawode; þa stod heo swa geinseglod swa swa hi hi on
æfen forleton.
 414. Hi geopenodan þa duru and in besawon.
 415. Þa clypode se cyning, and cwæð to þære anlicnysse,
mære eart þu, bel, and mid þe nis nan facn.
 417. Ða hloh danihel, and gelette þone cyning, þæt he in
ne eode, and axode hine þuss: hwæt þincð þe, la cyning?
 419. Hwæþer þu mage tocnawan hwæs fotlæsta þu geseo
on þissere flore astapene?
 421. Þa beheold se cyning, and cwæð to danihele, ic geseo on
þisum axum ealdra manna stapas, wifa and cilda.
 423. And he wearþ ða yrre.
 424. He het þa gelæccan þa leasan sacerdos, and hi þa
unþances æteowdon him þa duru under þære flore, þar hi inn eodan,
and þone mete þigdon þe wæs gemynt þam gode.
 428. Ða het se cyning sona ofslean hi ealle, and betæhte
þone god to daniheles dome.
 430. Þa tobræc danihel bel þone god, and towearp his tempel
unwurðlice eall.
 432. Þa wæs on þære byrig gewunod an draca, and þa
babiloniscan bæron him mete, and hine for god wurðodan, þeah þe he
wyrm wære.
 435. Ða cwæð se cyning sume dæg to danihele þuss: ne
miht þu nu cweþan þæt þes ne sy cucu god; gebide þe to him, þeah
þe þu to bele noldest.
 438. Þa andwyrde danihel ðus eaðelice þam cyninge: ic
gebidde me æfre to þam ælmihtigon gode, se þe is lyfigende god; and
gif þu me leafe sylst, ic ofslea þisne dracan buton swurde and stafe.
 442. Ða cwæð cyrus se cyning þæt he cunnian moste gif
he butan wæpnum mihte þone wurm acwellan.
 444. Danihel þa worhte þam dracan þas lac: he nam pic and
rysel, and punode togædere, and mid byrstum gemengde, and berode to welerum,
and seað hi swiðe, and sealde þam dracan.
 448. Ða tobærst he sona swa he abat þæs metes, and
danihel cwæð þa to þæs dracan biggengum, nu ge magon geseon
hwæne ge swa wurðodan.
 451. Þa wurdon geæbyligde þa babiloniscan þearle, and
comon to þam cyninge, and cwædon mid graman, þes ælþeodega danihel
hæfð þinne anwald genumen; he is cyning geworden; he acwealde þone
dracan, and urne bel he towearp, and his biggengan he ofsloh; betæce hine nu
us, elles we þe ofsleað.
 457. Ða ne mihte se cyning wiðcweðan him eallum, ac
betæhte þone witegan þam witleasum folce, and hi hine wurpan in to
þam wilderon, þar wæron syfon leon, and he þar six dagas wunode.
 461. Ælce dæge man sealde ærþan þam leonum twa sceap
to bigleofan and twegen leapas oð ðæt; ac him næs þa nan geseald,
þæt hi tosliton danihel.
 464. Þa wæs on iudea lande an geleafful witega, abbacuc
gehaten, se hæfde rifteras abedene to his corne, and bær him heora mete.
 467. Him com þa fleogende to færlice godes engel, and het
beran þone mete to babilonian hraþe, and syllan danihele, þe sæt on
þam pytte.
 470. Ða cwæð se abbacuc to þam engle þuss: la, leof, ic
ne geseah þa burh þe þu segst ne ic nat þone seað, ne embe secgan ne
gehyrde.
 473. Þa gelæhte se engel abbacuc be þam feaxe, and bær
hine swiftlice to þære foresædan byrig and to þæra leona seaðe,
swiðe swiftum flyhte.
 476. Ða clypode abbacuc to þam oþrum witegan, ðu godes mann
danihel, nim þisne mete þe to þe þe god sende.
 478. And he sona andwyrde, eala þu min god, þu wære min
gemyndig, and þu ne forlætst þa þe lufiað þe.
 481. And he æt sona of þære godes sande, and se engel
ardlice eft abbacuc ferode to his lande ongean ofer swiðe langne weg.
 484. Eft þa on þone seofoðan dæg eode se cyning sarig to
þam seaðe, and beseah into.
 486. Þa efne sæt danihel ansund betwux þam deorum.
 487. Þa clypode se cyning, and cwæð þuss to gode: eala
þu drihten god þe danihel on belyfð, mycel eart þu and mihtig.
 489. And he het his menn sona upp ateon danihel of þæra deora
seaðe.
 491. He het þa in awurpan þe hine ær forwregdon, and hi
wurdon abitene on anre beorhthwile ætforan þam cyninge fram þam frecum
deorum.
 494. Feala we mihton secgan be swilcum leasum godum, hu bysmorfulle
hi wæron and heora biggengon tihton to eallum fracodnyssum, and to
endeleasum morðdædum; and se wæs þam godum dyrost þe dyde mæste
fylðe.
 498. Hwæt þa ure hælend crist com to þisse weorulde on
þære sixtan ylde, and he soðfæstnysse tæhte, and mid manegum
wundrum manna heortan onlihte, and geswutolade mid tacnum þæt he soð god
is, þonne he of deaðe aras þurh his drihtenlican mihte, and to heofonum
astah ætforan hundtwelftigum mannum, wera and wifa, þe his gewitan
wæron on eallum þam wundrum þe he ætforan him geworhte.
 506. Ge habbað oft gehyred be þæs hælendes wundrum, and
be his halgan lare, and hu hold he is mancynne, þam þe leahtras forseoð
and lufiað heora scyppend; for þan þe him synd swiðe laðe þa
leahterfullan biggengan, for þan þe his gecynd is þæt he clænnysse
lufige.
 511. Is eac nu for langsum to secganne hu his geleaffullan
apostolas towurpon þonne hæþengyld æfter þæs hælendes
upstige, and þa fracodan godas afligdon mid mihte of heora anlicnyssum þar
men on locodan.
 515. Ða apostoli hi tobræcon, and heora biggengas towurpan;
and þa godan cyningas þe to gode gebugon heton mid ealle þa anlicnyssa
tocwysan; and man worhte of þam godum gode cytelas and hweras, and mislice
andluman of þam gemyltum anlicnyssum, and notodan þæs ares, þe ær
ynnytt wæs.
 521. On egypta lande on alexandriabyrig, þe wæs heafodburh
þa egyptiscre þeode, wæs se fyrmesta god þe þæt folc wurþode
seraphis gehaten, swiþe namcuð þa.
 525. Him wæs fram ealdum dagum aræred micel tempel mid
wundorlicum cræfte, wurðlice gefadod, and þæs anlicnyss wæs
ænlice geworht of ælcum antimbre þe of eorþan cymð of ælcum
treowcynne, and of ælcum wecge, mid golde beworht and mid hwitum seolfre.
 531. Seo anlicnyss wæs swiðe heah on lenge, manegra
fæðma, of micclum antimbre geworht, and heo wæs swa brad betwux þam
bigelsum gefæstnod þæt heo mid twam handum þa twegen weallas
geræhte, and þæt hus wæs swaþeah swiðe heah and wid.
 536. Heo wæs swiðe egeslic on to beseonne, for hire micelnysse
on menigfealdum cræfte, and þa egyptiscan leoda gelyfdon on þone god,
and his biggengon sædon, gif him hwa abulge, þæt seo heofon sona
sceolde afeallan, and seo eorðe nyþan mid ealle toberstan.
 542. Eft þa þa se tima com on theodosiges dagum þæs
æþelan caseres, þe ealle het tobrecan þa leasan godas mid micclum
geleafan, þa wearð eac tobrytt se arwyrða seraphis.
 546. Hine mann sloh þa swiðe mid scearpre æxe, ac he hit ne
gefredde, for þam þe he wæs treowen, ne he nan word ne cwæð, for
þam þe he cucu næs, ne seo heofon ne feoll, ne seo eorðe ne
tobærst; ac man cearf ardlice him of þæt heafod.
 551. Þar wearð þa micel gamen þæt feala musa scutan of
þære anlicnysse, þa hire of wæs þæt heafod, floccmælum
yrnende geond þa widgillan flor, þæt men mihton tocnawan þæt þar
wæs musa wunung, and nan godcundnyss, ne godes geleafa.
 556. Man toheow þa sticmælum þone sceoccenan god, and mid
langum rapum his lima toferode; his heafod hi drogon mid hospe geond þa burh,
and his lima forbærndon, and þone buc æt nextan, to micelre
wæfersyne tomiddes þam folce; and þa cristenan tobræcon, swa swa se
casere het, ealle þa anlicnyssa þæra ærenra goda on alexandria and on
eallum burgum, and þæt ealde gedwyld wearð þa adwæsced.
 565. Man funde eac syððan under þam fulum weofodum cnapena
heafda, þe man acwealde þær þam godum to offrunge, and oðre
fracodnyssa, swa þæt heora biggengan þa bysmorlican fylþa sceawian ne
mihton, ofsceamode forþearle þæt hi swa lange folgodon swa fulum
hlafordum, and gebugon þa to gode, to his clænum biggengum.
 572. Git we willað secgan be sumum leasum gode, þe æfter
cristes menniscnysse þurh cristes geleafan eaðelice wearð of his
anlicnysse adræfed.
 575. Gregorius wæs gehaten sum swiðe halig biscop, se worhte
miccle wundra and mihta þurh god.
 577. Se rad on wintres dæge embe sume neode ofer þa micclan
muntas þe man mundiu hæt, and ne mihte for snawe nahwider gecyrran
þær he wicstowe hæfde; ac þar wæs gehende an hæþen tempel,
gehalgod þam gode þe wæs gehaten apollo, and he þyder gecyrde and
wunode on þam temple, for þæs wintres cyle.
 584. Þær stod seo anlicnyss þæs ærenan godes binnan
þam temple, and his biggenga axode æt þære anlicnysse oftrædlice
gehwæt, and se deofol sylf andwyrde of þære anlicnysse, and sæde
þam sacerde þe hine synderlice wurðode menigfealde gedwimor, and he hi
þam mannum sæde þe hwæs befrunon æt þære feondlican
anlicnysse; and se sacerd lyfode be þam lacum symble þe þa hæðenan
brohton to þam healican gedwylde.
 593. Ða wearð se god afliged of þære fulan anlicnysse
þurh þone halgan wer þe þær wicode on niht, and ne mihte andwyrdan
þurh þa anlicnyssæ þam earman sacerde, swa swa he ær dyde.
 597. He offrode þa lac gelome þam gode, and seo anlicnyss ne
mihte geandwyrdan þam biggengan.
 599. He wearð þa geancsumod earmlice on mode, ac him sæde se
deofol þas word on slæpe: hwi clypast þu to me þar þar ic cuman ne
mæg?
 602. Se oðer hine axode, hwæt se intinga wære hwi he þar
cuman ne mihte; and þa cwæð se deofol þæt he adræfed wære of
þære dyrnan wununge þurh gregories tocyme; and þa cwæð se sacerd,
hwæt tæcst þu nu to ræde?
 606. And he him hraþe andwyrde, ne mot ic nateshwon into
þære stowe faran buton ic hæbbe leafe þæs halgan gregories.
 609. Þa macode se sacerd his fare on mergen ofer langne weg to
þam geleaffullan biscope, and his fet gesohte, his sið bemænende,
þæt his bigleofa moste mid ealle him losian, for þam þe he afligde
færlice mid his tocyme þone god þe he wurðode of his gewunelican
stowe.
 615. Ða awrat gregorius þis gewrit to þam gode: ic grete
þe, apollo, and ic þe leafe sylle eft to farenne into þinre stowe, and
þa þing to donne þe þu ær dydest.
 619. Se sacerd genam þa sona þæt gewrit, and ham swiðe
efste, and wið ða anlicnysse lede þæt gewrit; þa gewearð se deofol
sona oninnan þa anlicnysse, and eft to him spræc, swa swa he ær dyde,
þæs þe he hine axode.
 624. Þa begann se sacerd swiðe to smeagenne, and cwæð on
his mode, nu þes min god þus færð: gregorius hine afligde, and he
fleah sona aweg, and eft cuman ne mihte into his anlicnysse, butan gregorius
him lyfde.
 628. La hu ne is forðy gregorius betera þonne þes min god
sy?
 630. He beleac þa his tempel, mid geleafan onbryrd, and ferde eft
ongean mid þam ilcan gewrite to þam arwurðan biscope, and him ealle
asæde be his godes geancyme, and be his modes smeaunge, and feoll to his
fotum, fulluhtes biddende, and þæt he hine betæhte þam heofonlican
gode, þurh þæs mihte þe he afligde þæra hæþenra godas.
 637. He bæd þa swa lange mid geleafan þone bisceop þæt
he hine cristnode; and he clænlice lyfode syððan of þam dæge on
swiðlicre forhæfdnysse, and ealle woruldþing forlet, and wunode mid
þam bisceope.
 641. He wearð þa gefullod, and swa fullfremedlice þeah on
halgum mægnum, mid micclum geleafan, and on godes lare, þæt he æfter
gregorie to biscope wearð gehalgod, and geheold wislice þone biscophad mid
godre gebysnunge, gode to gecwemednysse, swa swa us cyðað bec; and ures
drihtnes geleafa adwæscte þæt hæþengild, for þan þe se
cristendom com gehwær and þær.
 649. Oft sædon þa hæþenan þæt ure hælend crist
come æfter heora godum, and hi yldran wæron, and cwædon þæt þa
yldran godas arwurðran wæron and swiðor to wurðianne þonne se ðe
sið come.
 653. Ac þa dysgan nyston þæt ure drihten wæs æfre mid
his heofonlican fæder on fullfremedre mihte, æfre ælmihtig god of
þam ælmihtigan fæder, and com syððan to mannum, þa þa he sylf
wolde, on soðre menniscnysse, mancynn to alysenne.
 658. And þa godas þe þa hæþenan heoldon mid gedwylde,
þa gescop ure hælend mid his heofonlican fæder ac he ne gesceop hi na
to godum, ac to oðrum gesceaftum for þam þe nan gesceaft nis þe se an
god ne gesceope, þeah þe hi sume wurdan awende to deoflum, and sume man
wurðode wolice for godas.
 664. Nis nan oðer god, ne nan oðer scyppend, buton seo halige
þrynnyss, þe is þrymwealdend god, se ðe ana gewylt ealra gesceafta, and
ælcum men forgylt eft be his weorcum on þissere weorolde geendunge, and
eac hwilon ær.
 669. Ure hælend cwæð swaþeah be his halgum þegnum, <foreign>ego
dixi, dii estis, et filii excelsi omnes</foreign>: ic cwæð þæt ge synd godas,
and ealle suna þæs hehstan.
 672. Swa micelne wurðmynt forgeaf se mildheorta drihten his
halgum þegnum, þæt he het hi godas; ac nan mann næfð swaþeah nane
mihte þurh hine sylfne, buton of þam anum gode þe ealle þing gesceop,
þam sy wuldor and lof a to worulde.
 676. Amen.

END_TEXT
START_TEXT

ÆHom 23
B1.4.23.
Wyrdwriteras us secgað ... [excerpt]: Pope 1967-8, II, 728-32.



 1. Wyrdwriteras us secgað, ða ðe awritan be cyningum,
þæt þa ealdan cyningas on ðam ærran timan hogodon hu hi mihton
heora byrðena alihtan, for þan ðe an man ne mæg æghwar beon, and
ætsomne ealle þing aberan, þeah ðe he anweald hæbbe.
 6. Ða gesetton þa cyningas, him sylfum to fultume, ealdormen
under him, and hi oft asendon to manegum gewinnum, swa swa hit awriten is ge on
hæþenum bocum ge on bibliothecan; and þa ealdormen gewyldon þa
onwinnendan fynd, swa swa we wyllað secgan sume bysne be þam of þam
ledenbocum, þæt man us ne lihnige.
 13. Dauid se mæra cyning, þeah ðe he cene wære, he asende
his heretogan, swa swa hit segð on leden on þæra cyninga bocum, swa swa
we cyðað her on ledenum gereorde, þæt man us gelyfe: <foreign>misit dauid ioab
ducem, et omnem exercitum bellatorum, et cetera</foreign>: dauid se cyning asende his
heretogan, ioab gehaten, and he gefeaht wið amon, and his fynd afligde mid
ealre his fyrde.
 21. <foreign>factum est ergo, uertente anno, eo tempore quo solent reges
procedere ad bella, misit dauid ioab, et cetera</foreign>.
 24. Dauid se cyning asende eft ioab on ðam oðran geare to ðam
ammoniscum, and he oferwann hi mid þæs cyninges werode, and sige ðær
geferde, swa swa us segð seo racu.
 28. <foreign>dixit ergo dauid, nunc magis aflicturus est nos siba filius
bochri, et cetera</foreign>.
 30. Siba wæs gehaten sum dauides þegena, se astyrode þæt
folc mid feondlicre spræce ongean þone cyning dauid, and cwæð
þæt hi ne sceoldan dauide fylian, ne be his ræde faran.
 34. Ða fleah se siba mid fleamdome aweg; ac ioab se heretoga his
heafod begeat æt þære burhware þe he to geboren wæs.
 37. <foreign>factum est autem rursum prelium aduersus israhel
philistinorum, et cetera</foreign>.
 39. Eft wæs geworden wið israhel gefeoht; on ðam gefeohte
wæs sum wundorlic ent se wolde ofslean þone cyning dauid, ac him gehealp
sona abisai his ðegen, ioabes broðor, and he þone ent ofsloh, for þon
ðe he geseah hu he syrwde embe dauid, wolde hine forstelan betwux his
þegenum.
 46. Ða sworon sona ðæs cyninges ðegenas ealle, and
sædon him þus to: ne scealt ðu næfre heonon forð mid us to
gefeohte, þinum feore to plyhte, þelæste þu adwæsce israhela
leohtfæt: þæt wæs dauid him sylf be ðam ðe hi sædon swa.
 51. Constantinus, se casere ðe ærest beah to cristendome,
hæfde ænne heretogan se hatte gallicanus, þone he asende oft mid
swiðlicere fyrdincge ongean ða onwinnendan leoda þe wunnon ongean þone
casere, and he hi æfre gewilde to ðæs caseres willan.
 56. And se gallicanus wearð syððan swa halig þæt he
wundra worhte and wearð gemartirod for criste, swa swa ic awrat on englisc on
sumum spelle iu.
 59. Gratianus wæs gehaten sum healic casere, swyðe on god
gelyfed, swa swa us segð seo boc <foreign>tripartita istoria</foreign>, þæt is,
þryfeald gereccednyss.
 62. Ða wunnon wið hine þa wildan hæþenan, ac se casere
asende him sona togeanes theodosium his heretogan, and he feaht wið ða
hæþenan, and he feala ðusenda afylde þæra hæþenra, and he for
þam micclan sige syððan wearð casere, swa swa seo boc us segð, sece
se þe wylle.
 68. Ða caseras woldon ða cenan men ofaxian, and him fultum
findan and hi eac fyrðrian to ealles folces ðearfe, and hi forð tihtan,
and wurðodon hi syððan hi sige hæfdon, swa swa we nu sædon be
theodosige.
 73. Theodosius se gingra and se wurðfulla casere sende oft his
heretogan, swa swa us segð seo racu, to gehwylcum gefeohtum for his leode
ware, and he him sylf wolde singan his gebedu, and gode betæcan symle his
fyrde, and god him eac fylste and his folc bewerode, swa swa we awriton on
sumon spelle hwilon.
 80. Langsume tale we magon macian be ðysum gif we wyllað secgan
be þam ðe us secgað bec, of þam ðe us becymð se wisdom and seo
wissung, hu oft wurdon asende þa sigefæstan heretogan to manegum gewinnum
heora leodum to ware; and ða cyningas sæton him sylfe swaðeah æt ham
ymbe oðre bysga heora leodum to þearfe.
 87. Moyses se mæra, þe mihte wið god sprecan, he asende
iosue, swa swa us segð exodus, togeanes amalech; and moyses þa hwyle motode
wið god and abæd him sige æt þam soðfæstan gode.
 91. Ðis gewræc saul eft syððan on amalech, swa þæt he
be godes hæse gehergode þone eard, and þa hæðenan acwealde, and
heora cynn adylegode, for þan ðe hi wunnon wolice wið moysen.
 95. Ure wissung and ure waru sceal beon of gode, and we sceolon
secan æt gode sylfum urne ræd mid anrædum mode, and on eornost
sprecan, þæt ure behat beon þe we behatað gode fæste and getreowe,
trumran þonne stanweall; for þan ðe god is soðfæstnyss, and he
soðfæstnysse lufað, and he ealle ða fordeð þe leasunga sprecað,
swa swa hit on leden stent ðysum wordum awriten: <foreign>perdes omnes qui loquuntur
mendacium</foreign>.

END_TEXT
START_TEXT

ÆHom 24
B1.4.24.
Addition to Catholic Homilies II no. 20: Sanctorum Alexandri ... : Pope 1967-8, II, 737-46.



 1. On ðissum dæge we wurðiað mid lofsangum þone halgan
papan þe is gehaten alexander, se ðrowode martirdom mid twæm
mæssepreostum þa wæron gehatene euentius and theodolus; hi ðrowodon
on ðissum dæge for heora drihtnes geleafan.
 6. He wæs se fifta papa æfter petres ðrowunge, iunglic on
gearum, and aldlic on geleafan, halig on his weorcum; and he gewende þa
hæðenan ðurh his godnesse to godes geleafan, and feala ðara burhwitena
he gebigde to gode.
 11. Hermes wæs gehaten se yldesta burhwita on romana byrig, and
he ða byri bewyste under þam casere traianus gehaten.
 14. Ða gelamp hit swa þæt his sunu forðferde, seofon
wintra cnapa, and he ða sarig wearð.
 16. Ða cwæð þæs cildes fostormodor to þam sarigan
fæder, gif ðu gelyfdest on crist, and gelæddest ðinne sunu to
ðæs halgan peteres cyrcan, na to hæðengildum, þu hæfdest þinne
sunu ansundne nu todæig.
 20. Hermes hire cwæð to, ðu eart ðe sylf blind; gelyf ðu
on crist, and gif ðin geleafa ðe gehælð, þonne gelyfe ic syþþan
þæt he minne sunu mage mihtelice of deaðe aræran.
 24. Ða eode þæt blinde wif ymb underntid to alexandre ðam
papan, and eft ymbe middæig com ham to hire hlaforde mid halum eagum
bliðe.
 27. Heo genam ða þæs cildes lic, and mid geleafan eode to
ðæm halgan papan, and hine bæd georne þæt he hit arærde þurh
ðæs hælendes mihte.
 30. Hwæt ða alexander on his gebedum cneowode, and þæt
cild sona aras of deaðe þurh godd, and seo fostermodor hit bær bliðe
to ðam fæder, hal and gesund, and he sona gelyfde on ðone ælmihtigan
god þe swylce mihte hafð.
 35. Hermes þa se fæder eode to ðam papan and feoll to his
fotum, fulluhtes biddende.
 37. He wearð ða gefullod æt ðam foresædan papan mid
wife and mid cildum and mid gesibbum mannum and mid æhtemannum, ealles twelf
hundred manna and fifti, ða he gefreode ealle and mid æhtum gegodode on
ðæm halgan eastordæge.
 42. Ðis wearð gecydd þæm casere traiane, hu hermes his
gerefa hæfde forlæten ðone hæþenscipe þe he on gelyfde and
wære gefullod æt þam foresædon papan; and he asende sona sumne
heretogan to rome, aurelianus gehaten, to ofsleanne ða cristenan; ac traianus
gewat on þæm ilcan geare.
 49. Aurelianus þa ferde mid mycelre fare to rome, and he hæfde
ðone anwald þe se oðer ær hæfde; and he gebrohte on cwartern þone
halgan papan and ermen ðone heahgerefan he het healdan on bendum mid anum his
þeigne, se hatte quirinus.
 54. Ða axode quirinus þone arwurðan ermen, hwi dest ðu ðe
swa wacne,swa æðelboren swa ðu eart, þæt þu þinne wurðscipe
forlætst and on bendum þuss ligst?
 57. Hermes him andwyrde ardlice and cwæð: se weorldlica
wurðscipe is awendedlic, and se heofonlica wunað ecelice.
 60. Quirinus him cwæð to, cwist ðu þæt ænig lif sy
æfter þissum life, be ðan ðe ðu gelyfst?
 62. Hermes him andwyrde, nu for feawum gearum ic tælde þa
cristenan þe cwædon þæt ænig oðer lif wære æfter þissum
life, and ic ðiss an lif to lufienne tealde.
 66. Quirinus him cwæð to, do þæt ic cunne ðæt lif,
and ic swa gelyfe swa swa ðu gelyfst.
 68. Hermes cwæð him eft to, alexander se papa, þe nu on
cwarterne is, þurh crist me onlihte, and me geleafan tæhte, and ic gelyfe
nu on god.
 71. Gewend nu to ðam cwearterne and cyþ him uncer word.
 72. Quirinus him cwæð to, ic gange nu to ðam cwarterne, and
ic cweðe to alexandre, gif ðu cristes bydel eart, gecum to ermen, oððe
hermes to þe, þæt ic inc gemete ðurh godes mihte ætgædere, and
ic syþþan gelyfe swa swa ðu me tæcst.
 77. Hermes him andwyrde, do swa ardlice.
 78. Quirinus þa eode to ðam cwarterne hraðe, and gesette ma
wearda ofer ðone halgan wer, and mid þrimfealdum locum þa duru beleac,
and mid þrimfealdum hæftnydum gehæfte ðone papan, and het hine
cunnien gif he acumen mihte of ðam hæftnydum to ðæm halgan ermen.
 84. Alexander ða clypode to criste and cwæð, eala hælend
crist, ðe me hete gesittan on peteres setle, asend me þinne engel, þæt
he me gelæde to ermen ðinum þeowan, and eft on ærnemergen hider
ongean gelæde, swa þæt nan mann nyte hwænne ic fare oððe cume.
 90. Hwæt þa on æfninge com godes engel mid leohte to
alexandre, and gelædde hine to ermen, to quirines huse, þær þær he
gehæft wæs.
 93. Eft on ærnemergen eode quirinus into his hordcleofan, and
þa halgan gemette, alexandrum and ermen, on heora gebedum samod, and leoht
ætforan heom, and he wearð afyrht.
 97. Ða halgan him cwædon to, ðu cwæde þæt þu
woldost sona on god gelefan gif ðu us gesawe ætgædere: gelyf nu on god,
nu ðu us ætgædere gesihst.
 100. Hermes him sæde eac hu his sunu wearð aræred of
deaðe to life þurh alexandres geleafan.
 102. Quirinus him andwyrde, ic habbe ane dohtor wlitige on ansyne,
ac heo is forðearle awlætt, for ðon ðe heo is hoferode; ac gehelpað
hire, ic bidde, and ic syþþan gelyfe on ðone hælend mid eow.
 106. Ða cwæð alexander, læd hig to ðam cwarterne to
me.
 107. Quirinus him andwyrde, ðu eart on minum huse nu, and humeta
hatst ðu hig bringan to þam cwarterne?
 109. Alexander him cwæð to, gang ardlice and bring hi, for
ðan þe ðu me ðær gemetest þonne þu mid hire cymst.
 111. He eode ða sona, and godes engel gelædde þone halgan
papan eft to ðam cwarterne, and se engel syþþan gewat.
 114. Quirinus com þa syþþan and þæt cwartern gemette all
swa fæste belocan swa he hit ær forlet.
 116. He unleac ða duru, and alexander se papa sæt on þam
cwarterne swa swa he ær gecwæð.
 118. Ða feoll quirinus afyrht to his fotum, ofdrædd þæt
him godes yrre on becumen sceolde.
 120. Se papa hine frefrode, þæt he unforht wære, and he
æteowde þæm halgan his unhalan dohtor.
 122. Ða het alexander hine axian hraðe hwæðer on ðam
cwarterne wæron ænige cristene menn for godes geleafan belocene on ðam
witum.
 125. He fandode þa, and afunde ðærinne twegen
mæssepreostas, mæres lifes menn, euentium and theodolum, of estdæle
cumene.
 128. Ða het alexander þæt he mid arwurðnesse sceolde hi
gefeccan swyþe raðe him to.
 130. Quirinus þa mid ofste adyde of ðæm papan ealle þa
hæftnedu þe he mid gehæft wæs.
 132. Ða dyde se halga wer on his dohter swyre þæt ilce geoc
þe wæs on his agenum swuran, and se fæder þa eode æfter ðam
preostum.
 135. Eft ða se fæder com mid þam foresædum preostum, þa
wæs his dohtor hal, and he ofwundrod cwæð: eala ðu halga fæder,
far heonon ic ðe bidde, ðe læs þe heofonlic fyr me færlice
forbærne.
 139. Alexander him cwæð to, gif ðu me ænigne ðanc don
wylt, gedo þæt alle þas hæftlingas þe on ðissum cwarterne synt
gebugon to cristendome þurh þine tyhtinge.
 142. Ða cwæð quirinus him to, ge cristenan syndon halie, and
þas hæftlingas synt swyþe fordone menn, sume morðslagan, sume manfulle
forligras, sume unlybwyrhtan, sume yfeldæde, sume eac forscyldegode mid
mislicum leahtrum.
 147. Alexander cwæð, crist ure alysend com to middanearde for
synfullum mannum, and he synfullan clypað simle to mildse; ne twynie ða nan
ðing, læt hi cuman ealle to me.
 151. Quirinus þa clypode to ðam mannum and cwæð: swa hwa
swa wyle cristen beon, cume hider to me; and se ðe gefulled beo, fare him
freo aweig.
 154. Hi comon ða ealle to ðæm arwurðan papan, and he hig
þa lærde, and heora geleafan heom tæhte oðþæt hi ealle gelyfdon
on þone lifigendan god, and wurdon gefullode wel twenti manna; and quirinus
syþþan sona wearð gefullod mid eallum his hiwum on ðæs hælendes
naman, and þæt cwartern wearð þa gelic geleaffulre cyrcean.
 161. Ðiss wearð þa gecydd þam cwellere aureliane, and he
het him gelangien þone gelyfedan quirinum, and cwæð him sona to, ic
hæfde þe for sunu, and þu me gebysmrodest, nu ðu gebogen eart þurh
alexander to oðrum bigenge.
 166. Ða cwæð quirinus him to, ic eom cristen on eornest;
wylle ðu beswingen, wylle ðu ofslean, wylle ðu adrencean, wylle ðu
adydan, wylle ðu forbærnan, ne beo ic nan oðer.
 170. Witodlice ic dyde þæt þa gewurdon cristene ealle þe
in ðam cwarterne beclysode wæron, and ic hi ealle gescrydde mid eallhwitum
reafe, and ic let hi frige faran gif hi woldon; and alexandrum ic bæd, and
ermen eac swylce, þæt hi ut ferdon, ac hi faren noldon.
 176. Ða þa scyldige wæron, þa secgað mid geleafan, gif
we for urum synnum ofslagene beon sculdon, and mid ealle amyrde, hu mycele
swyþor sculon we ure sawla geoffrian for ures hælendes naman.
 180. Ealle hi gewilniað þe on ðam cwarterne wuniað
martirdom to þrowienne for drihtnes geleafan, swa swa se hungria mann his
metes bið oflyst; onginn nu to donne loc hwæt ðe geðynce.
 184. Hwæt þa aurelianus mid yrre him cwæð to, ic hate nu
forceorfan þine scearpan tungan, for ðon ðe ðu dorstest þus
dyrstelice sprecan.
 187. Quirinus him andwyrde, eala ðu erming, and þu
ungesæliga, alys ðine sawle, þæt þa ecan wita ðine sawle ne
gelæccan.
 190. Ða het aurelianus on hengenne afæstnien þone halgan
wer, and aðenian his lima swa swa man webb tyht; ac he nan word ne
gecwæð.
 193. He het þa forceorfan his handa and his fet, and syþþan
beheafdien, and swa hundum worpan.
 195. His lic wearð þeah bebyrged fram þam geleaffullum
cristenum, and his dohtor ðurhwunode for hire drihtnes lufon on clænum
mæigðhade, criste ðeowiende.
 198. Aurelianus het eac syþþan beheafdien ðone arwurðan
ermen, and his agen swustor, theodora gehaten, bebyrgde his lic.
 201. Ealla ða hæftlingas þe se halga papa on ðæm
cwarterne gefullode het se cwellere adrencan on anum tobrocenan scipe on
deoppre sæ, and heora sawla swa siþodon to criste.
 205. Æfter sumum fyrste het se foresæda cwellere þone
halgan alexandrum to him gelædan mid þam twam mæssepreostum, and se
manfulla him to cwæð, alexander papa, ic axie ærest ðe, <foreign>et
reliqua</foreign>.

END_TEXT
START_TEXT

ÆHom 25
B1.4.25.
Addition to Catholic Homilies II no. 21: Se þe gelome swerað: Pope 1967-8, II, 752.



 1. Se þe gelome swerað, he byð forsworen untwylice; he
geeacnað his feoh mid his sawle lyre, and his wite him wunað on ðære
toweardan worulde.
 4. Godes æ us forbyt, and godes witegan eac swa, þæt nan
man ne sylle nan feoh to gafole, for ðan ðe se swicola mann ðe beswicð
þa unwaran, and se reða reafere þe bereafað þa cristenan, and se þe
his feoh sylð to gafole ongean godes bebod beoð ealle gelice on heora
arleasnysse.
 10. Gif ðu ænigum menn gehylpst þe behofað þines feos
butan ælcum gafole, god ðe sylð þæs edlean.
 12. Manslyht is eac swyðe manfullic dæd, ealra synna mæst,
buton þæt man wiðsace gode: for ðan ðe se mann is godes anlicnyss.

END_TEXT
START_TEXT

ÆHom 26.1
B1.4.26.1.
Addition to Catholic Homilies II no. 25: In Letania maiore, Feria IV: Pope 1967-8, II, 755-6.



 1. Be þyson cwæþ se hælend on oðre stowe: ðær
þær ic sylf beo, þær biþ mid me se þe me þenaþ.
 2. And swa hwa swa me þenað, hyne arwurþað min fæder se
þe on heofonum is.
 3. Mid hwylcum wurðmynte arwurþaþ se fæder þone þen
þe hys suna þenað on þysum life?
 5. Mid þam micclum wurþmynte þe crist sylf cwæþ:
þæt he hæbbe wununge mid him þær þær he sylf biþ on
þære ecan myrhþe mid eallum hys halgum.
 7. Hwæt is se þen þe criste þenað on ðysum life?
 8. Ælc þæra manna þe cristes willan on ænige wisan
gewyrcþ, he þenað criste; and crist þenað hym eft on heofonan rice
swa swa he sylf cwæþ: <foreign>amen dico uobis, quod precinget se, et faciet illos
discumbere, et transiens ministrabit illis</foreign>;ðæt is on urum gereorde, soþ
ic eow secge, þæt he begyrt hyne sylfne, and deþ hi sittan, and he
gæþ sylf and hym þenað.
 14. Ðis sæde crist be hym sylfum: þæt he wolde him sylf
hys halgum þenian on hys rice.
 15. To þyssere wynsuman þenunge becumaþ of þyssere worulde
ægþer ge þa gehadodan menn ge þa læwedan.
 17. Ærest þa gehadodan godes þeowas þe nu gode mid
clænnysse þeowiaþ, and siþþan þa goodan læwedan menn þe heora
lif rihtlice lybbað; ac to þam gereorde ne becymþ nan manhata ne nan
swica, buton hi heora yfelnysse ær heora ende gebeton.

END_TEXT
START_TEXT

ÆHom 26.2
B1.4.26.2.
Addition to Catholic Homilies II no. 25: In Letania maiore, Feria IV: Pope 1967-8, II, 756.



 1. Eall swa micel cræft is to gehealdenne þa gesceafta þe he
gesceop, and him to gewissienne, eall swa micel swa swa wæs hi to
gescyppenne þa þa hi næron.
 3. God us gesceop, and gif he us fedan nolde, we næron sona.

END_TEXT
START_TEXT

ÆHom 26.3
B1.4.26.3.
Addition to Catholic Homilies II no. 25: In Letania maiore, Feria IV: Pope 1967-8, II, 756-7.



 1. Ure hælend sitt on heofonum nu mid urum lichaman, and he
gefret swa hwæt swa us gelimpþ þe hys lima syndon, swa swa he clypode to
saule þe nu is paulus, þa þa he ehte þæra cristenra manna, þus
cweþende: <foreign>saule, saule, quid me persequeris</foreign>; ðæt is on englisc: saule,
saule, hwi ehtst þu min?
 5. Ne cwæþ he na, hwi ehtst þu minra manna, ac hwi ehtst
þu min, for þam þe he gefredde hys halgena sarnyssa.
 7. Eft he cwæþ: <foreign>esuriui enim, et dedistis mihi manducare</foreign>: me
hingrode, and ge sealdon me etan.
 8. Him hingraþ on hys þearfum, and swa hwæt swa we doþ
godes þearfum on godes naman, þæt we doð gode sylfum.
 10. Eac þonne we ymbe god smeagað, and to hym hopiað, we
beoð mid him, swa swa paulus cwæþ: ure drohtnung is on heofonum.
 12. Eft cwæþ ure drihten be hys gecorenum: <foreign>gaudete, quia
nomina uestra scripta sunt in caelo</foreign>; ðæt is on englisc: blissiað, for
þam þe eowre naman synd awritene on heofonum.
 15. Eft he cwæþ: <foreign>non delebo nomina eorum de libro uitæ</foreign>:
ic ne adiligie heora naman of lifes bec.
 16. Ealra þæra manna naman þe to godes rice becumað synd
awritene on þære liflican bec, and we sceolon fundian mid geornfulnysse,
and mid goodum weorcum, þyder þær ure naman synd awritene.

END_TEXT
START_TEXT

ÆHom 27
B1.4.27.
Addition to Catholic Homilies II no. 33: Dominica XII post Pentecosten: Pope 1967-8, II, 762-9.



 1. Gyt we wyllað eow secgan be sumon gesæligon cyninge þe
wearð eac geeadmet, na unþances swaþeah, ac for godes ege for hys agenum
gylte: þæt wæs theodosius, þe æfter ures drihtnes tocyme
cristendom underfeng and to fulluhte gebeah, mid þam þe se cristendom
þeonde wæs.
 7. Constantinus se æþela wæs ærest cristen of eallum
þam kaserum þe to criste gebugon, and he ana ahte ealles middaneardes
geweald.
 10. He awearp þone hæðenscipe, and awende his leode to
cristes geleafan and to hys clænum biggengum.
 12. He ne tobræc swaþeah þa deofolican tempel þæra
hæþenra goda for hys goodnysse, ac forbead hys folce þa fulan bigengas
þære deofollican offrunge.
 15. Ac theodosius æfter feawum gearum feng to þam cynedome,
ofer ealne middaneard geleaffull casere.
 18. He het þa tobrecan þa deofollican biggengas, and ealle þa
anlicnyssa þæra ærenra goda, and gyldene and seolfrene, for godes
geleafan, and þa mæran tempel þe menn macodon gefyrn þam hæðenum
godum to healicum wurðmyntum.
 23. He wæs swiðe sigefæst for his soðum geleafan, and
æfre he oferwann his wiðerwinnan gehwær þurh þæs hælendes
fultum þe he on gelyfde, and he adwæscte gedwyld and þa gedwolan
forseah, and he þone soðan geleafan symle arærde.
 28. Thesalonica wæs gehaten sum heafodburh þa on hys anwealde,
swa swa ealle oðre wæron, on þære gelamp þa for sumere ceaste
þæt man þæs caseres menn mistucode þær, and sume hys gerefan
oftorfodan mid stanum.
 33. Þa wearð se casere þearle gegremod, and asende his here
to þære heafodbyrig, het ealle ofslean þa ceastergewaran, ge scyldige ge
unscyldige for hys foresewennysse, and man ofsloh þær þa seofon
þusenda manna.
 38. Ða wæs sum mære biscop, ambrosius gehaten, on
mediolanabyrig, swiðe breme lareow and swiðe anræde mann.
 40. Þa ofahsode he þiss, and he swiðe bemænde þæt se
mæra casere swylce dæde gedyde ongean hys drihten.
 43. Hit gelamp þa siððan æfter lytlum fæce þæt se
casere com mid hys cempum farende to mediolanabyrig, wolde hyne gebiddan æt
þam biscopstole, ac se biscop eode ut hym togeanes and forwyrnde hym
innganges.
 48. Ambrosius hym cwæð to: eala þu casere, nast þu þa
micelnysse þæra manna sleges þe ðu gefremodest þurh þine
reðnysse, ne þin mod ne oncnæwð þone micclan hefe þinre
dyrstignysse þe þu gedon hæfst; oððe hwæþer þin miht þe
mæge forwyrnan þæt ðu þas synne ne sceole oncnawan?
 55. Hyt gerist swaþeah þæt þæt gerad oferswiðe þone
woruldlican anweald, and þu wite þæt ðu eart mannes gecyndes þeah
þu casere sy, and hwanon þu come and to hwam þu gewendst.
 59. Þu eart mannum gelic þeah þe þu mihte hæbbe, untrum
swa swa mann þeah ðe þu werige purpuran, and an soðlice is ure ealra
drihten/, ealra þeoda cyning, se ðe ana is scyppend.
 63. Mid hwylcum eagum besceawast þu þæs soðan godes
tempel, mid hwylcum fotum gæst þu on godes halgan flore, hu miht ðu
ahebban þine handa to gode, of ðam þe gyt dropað þæt unrihtwise
blod þe ðu þurh hatheortnysse nu hete ageotan?
 68. Mid hwylcere dyrstignysse dearst þu underfon þæt halige
husel æfter swylcere dæde?
 70. Gewit aweg, gewit, þe læs þe þe gewurðe þin
anwilnyss to deopran synne.
 72. Underfoh þone bend þe ure drihten geband: he is se mæsta
læcedom þinre manfullan dæde.
 74. Þa wiste se casere wel hwæt he mænde, þæt he sylf
wære gebunden þurh þæs biscopes hæse, and fram godes cyrcan
ascyred swa wære oðþæt se bisceop hyne unbunde eft; and he wæs
þa gehyrsum hys hæsum sona, gewende þa swa ham dreoriglice heofigende.
 80. He sæt þa on hys bure biterlice wepende eahta monðas
fullice for hys misdæde, þæt he næfre ne geswac þære sorhfullan
geomrunge oðþæt hit genealæhte þæs hælendes gebyrdtide to
middanwintra þa he to men wæs geboren.
 85. Þa wolde an hys þegna hyne frefrian, ruphinus gehaten, and
eode inn to him þær se casere læg on þære flore wepende, and
ahsode hwi he wolde swa wundorlice heofian.
 89. He cwæð þa mid wope, me þincð þæt ðu plegast
and þu mine yrmðe naht ne gefredst.
 91. Ic heofige and geomrie mine hefegan bendas, for þam þe
þeowum mannum to þissere halgan tide and earmum mannum is inngang alyfed
innto godes cyrican god to gebiddanne, and ic ne mot nu gan innto godes huse;
and eac þartoeacan me is heofon belocen.
 97. Þis he cwæð mid siccetunge and mid sarlicum wope.
 98. Ða cwæð ruphinus þæt he yrnan wolde to þam halgan
biscope, and hine georne biddan þæt he unbunde þone bend þe he
gewrað.
 101. Þa cwæð se casere, ic cann hyne swa geare þæt he
nele awendan godes rihtwisnysse for minum cynedome to nanre wohnysse.
 104. Hi eodan swaþeah begen to þam biscope sona, and fundon
hine sittende on cumena huse, and se casere hyne bæd mid soðre eadmodnysse
þæt he hys bendas unbindan sceolde.
 108. Þa cwæð ambrosius, hwi come þu hider?
 109. Wilt þu forgægan godes æ nu, and mid þinum riccetere
wendan ongean god?
 111. Se casere hym andwyrde, ne eom ic na swa dyrstig þæt ic
durre tobrecan drihtnes gesetnysse, ne ic nelle inn gan into godes huse; ac ic
bidde þe georne þæt ðu unbindan sceole mine swaran bendas, and gebide
for me þæt god me geopenige hys huses inngang, þone þe he geopenade
eallum behreowsiendum.
 118. Ða cwæð se biscop hym to, hwær is þin dædbot
æfter swylcere unrihtwisnysse?
 119. Oððe hu hæfst ðu gehæled þa micclan wunda
þinre manfullan dæde?
 121. Þa cwæð theodosius, þu scealt me tæcan þone
gastlican læcedom, and to gode me þingian, and ic sceal underfon æt
þe þa bote.
 124. Hwæt þa se biscop hym bote þæs tæhte, and het
hyne warnian eft wið swylce dæde, and hyne unband þa fram hys synna
bendum and lyfde him ingang into godes huse; and se casere gehyrsumode eallum
hys hæsum mid micelre eadmodnysse, and eode innto cyrcan, læg on
þære flore eallum limum astreht, and beot hys breost, biterlice wepende,
and bæd hym miltsunge hys misdæda æt gode, and gestod þa mæssan
mid oðrum mannum.
 134. We magon wundrian þæs mæran bisceopes, and hys
anrædnyss is swyðe heriendlic, and þæs caseres eadmodnyss eac
þartogeanes is swiðe micel, þæt he mihte swa forberan on swylcum
anwealde þæt he wære amansumod; ac seo eadmodnyss hym becom to ecere
hæle.

END_TEXT
START_TEXT

ÆHom 28
B1.4.28.
Addition to Catholic Homilies II no. 36: Pope 1967-8, II, 775-9.



 1. Þæt we on worulde wiðæftan us læfað, & eall
þæt leofre on þysum middanearde is, þeah hit huru wære eall on urum
anwealde þa hwile þe we her on life wæron, gyf we a worhton, þa hwile
þe we mihton, þæt gode licode.
 5. Wa þonne þam menn þe her on þisum life geearnað him
hellewite.
 6. Uton nu forþi, leofan gebroðra, andettan ure misdæda
& synna þa hwile þe we magon & moton, & betan hi georne, swa
ure scrift us wisige; & uton geswican æfre ælces yfeles, & don to
gode þone dæl þe we magon; þonne gebeorge we us sylfum wið ece wite,
& geearniað us heofena rice mid þam eallwealdendan criste.
 11. Witodlice ne mot se deofol ænigum menn þe hine sylfne her
on þisum life sylfwilles to his scrifte for godes ege wregð nan þæra
gylta him ongean wyrpan æfter his forðsiþe þe he ær be his scriftes
wissunge gebete.
 15. We wyllað eow secgan sume bysne nu be þysum, þæt ge
beon þe gewissran be eowre agenre þearfe.
 17. On þære halgan bec þe hatte <foreign>uita patrum</foreign> us segð
swutellice þæt sum munuc on westene abæd æt his drihtene þæt he
moste geseon hu se synfulla mann his sawle ageafe, & hu se rihtwisa gewite
of life.
 22. Ða nolde se hælend him þæs forwyrnan, ac him wæs
gewissod þæt he gewende to anre byrig weard, þæt he mihte geseon
swutellice be þam.
 25. Wiðutan þære byrig wæs on sunderlicre wununge sum
namcuð wer sittende, swylce he ancersetla wære, ac his lif wæs eall on
yfel gelogod, gode swiþe andsæte, swa swa him aeode.
 29. Se læg þa swiþe seoc ungesæliglice, andbidigende
deaþes mid eallum his synna.
 31. Ða geseah se munuc þe of þam westene þæt an egeslic
deofol of þære deorcan helle com to þam seocan menn on his
forðsiþe, & hæfde þryfyrclede force, & þæt wæs
glowende/ isen, þæt he hine mid þære acwealde.
 36. Ða com stefen ufan fram þam ælmihtigan Gode to þam
sweartan deofle, þuss secgende him to: Swa swa ic most on þisum menn
habban nane wununge næfre, ne minne willan on him, swa þu eac ne arige ne
him/ ne miltsige þonne þu ut atyhst his arleasan sawle.
 42. Ða sette se deofol sona his force swylce glowende isen into
his heortan & hine lange drehte mid licum witum; & æfter manegum
tidum þone mann adydde, þæt he his sawle genam swa of þam
lichaman, & hi lædde aweg mid helle.
 48. Æfter þisum eode se ylca foresæda munuc oninnan
þære/ byrig, & he efne þa funde ænne seocne mann se wæs
ælþeodig mann, & he ana þær læg unge.
 54. Godes englas him to, Michael & Gabriel, swa swa God
þæt hi þæs mannes sawle sceoldon underfon, & sæton hi healfa
oðþæt he sawlade; ac his sawul nolde swa ut, swylce wære lað ut of
þam lichaman.
 60. Ða cwæþ Gabrihel to Michaele, genim þas sawle ardlice
þe to, & uton siþian upp.
 62. Michael him andwyrde, us is beboden fram þam ælmihtigan
Gode þæt we butan sarnysse þas sawle genimon: nu ne magon we forþig
mid nanre earfoðnysse þas sawle totwæman fram þam lichaman.
 67. Ða clypode Michael upp mid mycelre stefne & cwæþ: hu
wylt þu, leof Drihten, embe þas sawle?
 69. Heo nele us geþafian þæt heo ut gewite.
 70. Him com þa andswaru þuss secgende of heofonum: ic asende nu
rihtes þære sawle togeanes Dauid mid his hearpan, & þone heofenlican
dream, ealle singende, þæt seo sawul gehyre heora ealra stemna, & heo
wyle swa ut.
 75. Hi comon þa ealle to þære anre sawle swyþe myrige
singende, & heo swa gewat ut of þam lichaman mid þam lofsange on
Michaeles handum mid mycelre blisse, & heo wearð upp geferod mid eallum
þam heape to þam soðan Hælende, þe heo swa gelicode; & se munuc
gewende to þam westene eft, hæfde þa gesawen swa swa he sylf gewilnode.
 83. Us segð seo ylce boc þæt sum oðer munuc hwilon,
swiþe geþogen mann on mihte & on gearum, com into anre byrig embe his
agene neode.
 86. Ða gesæt he swa æt anes rices mannes geate, se læg
þær on forðsiþe, & se munuc þa beheold, for þan þe he
mihte geseon, for his micclum geearnungum, hu se mann geendode on his
forðsiþe.
 90. Ða geseah se munuc mycelne getruman, swylce ridendra manna
mid swyþe reþum anginne, ansynes mid eallsweartum lichaman, & þa
hors wæron bæron þa deofla, be þam þe he geseah þe hit eft
ðu/.
 95. Lihton þa ealle & inn stopon caflice, & ælc
hæfde/ isenne sagol on fyres gelicnysse, & stodon þam earman seocan
menn, & he geseah hi ealle.
 99. He clypode mycelre angsumnesse, Drihten, gehelp min.
 100. Deoflu: Eart þu nu gemyndig þæs ælmihtigan Godes
þonne/ þin sunne þe is forsworcen mid ealle?
 103. Hwi noldest þu þa hwile þe ðu hæfdest ænig
þe he symle oð his ende.
 107. Bað swylce forebysne gehyred ge; his agene; sece to
scrifte, þæt him wyrðe God milde, for þam swa swa we nu hwene ær
sædon, betere is manna gehwylcum þæt him her on worulde beforan anum
menn for his gyltum sceamige, þonne him sceamige eft on Domesdæg beforan
Gode sylfum, & beforan eallum his englum, & beforan eallum
heofonlicum werede, & beforan eallum eorðlicum werede, & beforan
eallum deoflum.
 114. Hit his eall soð þæt we gyt secgan wyllað: ðam
þe nele her nu his synna andettan his scrifte, & betan swa he him
tæcð, him sceal on Domesdæg sceamian beforan Gode sylfum, & eallum
his halgum & eallum deoflum, swa þam menn dyde þe wurde færinga
nacod beforan eallum folce, & nyste þonne mid hwam he his sceamigendlican
bewruge: swa him byð on Domesdæge buton he his synna ær bewreo mid
andetnesse, & mid dædbote, & mid ælmyssum.
 121. Ealle þa synna þe we her wyrceað, ealle hi beoð eft on
us sylfum gesewene & geopenode, buton hi ær her on worulde gebette
beon.

END_TEXT
START_TEXT

ÆHom 29
B1.4.29.
Addition to Catholic Homilies II no. 44: In natale sanctarum virginum: Pope 1967-8, II, 784.



 1. <foreign>paulus scripsit ad thesalonicenses, nam ministerium iam
operatur iniquitatis, tantum ut qui nunc tenet, teneat donec de medio fiat, et
tunc reuelabitur ille iniquus, et cetera</foreign>.
 5. Us gebycnode swaþeah se godes bydel paulus sume swutelunge be
ðysum on sumon his pistole, and hieronimus se snotera þa swutelunge
trahtnode, and cwæð þæt ne cymð na antecristes tima þa hwile þe
se casere his cynedomes gewylt.
 10. Ac syððan þæs caseres rice þe on romana rixað
byð mid ealle toworpen, þonne cymð antecrist, and se byð ofslagen mid
þæs hælendes tocyme, swa swa þeostru fordwinað on þære sunnan
tocyme.

END_TEXT
START_TEXT

ÆHom 30
B1.4.30.
Addition to Lives of Saints no. 17: De auguriis: Pope 1967-8, II, 790-96.



 1. We spræcan ær be wiccan, nu wille we eow secgan sum þing
swutolicor be heora scincræfte, and be þam drymannum þe bedydriað þa
unsnoteran.
 4. Mannum is eac to witenne þæt manega drymenn maciað
menigfealde dydrunga þurh deofles cræft, swa swa wisceras oft doð, and
bedydriað menn swilce hi soðlice swylc þing don, ac hyt is swaþeah
dydrung mid deofles cræfte, and gif hwa hyt bletsað, þonne ablinð seo
dydrung.
 10. Be þam we magon secgan sume soðe bysene.
 11. Macharius wæs gehaten sum halig fæder on westene
wunigende, fela wundra wyrcende, munuclifes mann; þa wearð an mæden
forbroden þurh drymanna dydrunga, gedwymorlice swaþeah.
 15. Þæt mæden wæs swa forbroden swylce heo an myre
wære, & eallum þam þuhte þe hire on locodan swylce heo myre
wære, na mennisces gecyndes.
 18. Ða læddan hyre magas hy to macharie, & he sona ahsade
hwæt hi woldan mid þam.
 20. Þa magas hym cwædon to, þeos myre þe þu gesyhst
wæs ure dohtor, arwurðe mæden, ac awyrgede drymenn awendon hy to
myran.
 23. Nu bidde we þe, leof, þæt ðu gebidde for hy, and hy
eft awende to ðam þe heo ær wæs.
 25. Macharius þa cwæð to hyre magum þus: ic geseo þis
mæden on menniscum gecynde, and heo nis na awend swa swa ge wenað þæt
heo sy, and heo nan þing on hyre næfð horses gecyndes; ac on eowrum
gesihðum hit is swa gehiwod þurh þæs deofles dydrunge and hys drymenn
leaslice.
 31. Macharius þa gebæd for þæt mæden god, and mid ele
gesmyrede/, and mid ealle adræfde þæs deofles gedwymor þurh his
drihtnes naman, swa þæt hi ealle gesawan þæt heo ansund wæs.
 35. Swylce synd þa dydrunga þæra drymanna.
 36. Eac swylce we rædað on þære gerecednysse on þæra
cyninga bocum, swa swa hyt gecweden is, þæt saul se cyning on his unsiðe
þa þa hym god gram wæs for hys gramlicum dædum, become to anre
wiccan, wolde witan þurh hi hu him sceolde gelimpan, hwæðer þe lif
þe deað, sige oððe fleam on hys fyrdunge, þa þa he feohtan ongan
wið ða philisteos on gelboes munte mid mycelre fyrdunge.
 45. Nu segð se wyrdwritere þæt seo wicce sceolde aræran
þa of deaþe þone drihtnes witegan samuhel gehaten, haliges lifes mann,
and he sceolde secgan saule þam cyninge þæs þe he befran on hys
frecednysse.
 50. Ac augustinus se wisa wiðcwyð þyssere leasunge, and
segð us to soðan þæt se soðfæsta witega, þe on abrahames
wununge wæs gefyrn gebroht, ne mihte þurh þone wiccecræft eft to
worulde siðian, ne þances ne unþances, þæt he hyre to spræce.
 55. Hit is swa gesæd on þære gesetnysse, swa swa saul se
cyning þa gesihðe oncneow, for þam þe he wende þæt he þone
witegan samuhel gesawe; ac hit wæs sylf se deofol on hys gelicnysse þe
hyne swa forlærde.
 60. We secgað eac to soðan þæt nan scincræft ne mæg,
ne furþan se deofol sylf, nænne deadne aræran, for þam ðe seo
dæd is ures drihtnes anes, þæt he ða deadan arære swa swa he dyde
him sylf and eac þurh his halgan her on þysum life, se þe is soð
scyppend sawla and lichamena.
 66. Ac se deofol gehiwode hine sylfne swa on þæs witegan
gelicnysse, and to þære wiccan spræc, and sæde þam cyninge, þu
scealt beon mid me nu tomergen on minre wununge.
 70. Her we magon tocnawan þæt se cyning sceolde for hys
manfullum dædum to þam deofle becuman, and for þam wiccecræfte mid
him a wunian, for þam ðe he næs na wyrðe þæt he wununge hæfde
on abrahames wununge mid þam witegan samuhele.
 75. Ða feoll se cyning mid fyrhte fornumen to ðæs deofles
fotum þe hyne bedydrode, wende þæt hit wære se witega samuhel, and
hyne to hym gebæd mid gebigedum limum; ac gyf hyt se witega wære, he
wolde him forwyrnan þæt he to hym ne gebæde, his hælende on teonan;
for þam þe man sceal hyne gebiddan to þam hælende anum, and hym anum
þeowian, se ðe ana is god.
 83. Þæs gewilnað se deofol þæt man hyne wurðige, and
to him gebidde, þæt he hæbbe anweald ofer þa gedwolan þe hys
gedwyldum gelyfað, swa swa þa hæðenan dydan þe hyne wurþodan for
god, and forletan heora scyppend þe hy gesceop to mannum; and swa swa saul
dyde on þære deoflican gesihðe, þæt he fullice wære forwyrht to
þam deofle.
 90. Saul þa syððan æfter þære deoflican gesihðe
gewende to hys fyrde fram þære wiccan huse, and þa philistei fuhtan
fæstlice þæs on merigen wið saul þone cyning, and ofslogan hys
fyrde and hys þry suna, and he sylf þa feoll uppon his wæpne and gewat
swa of life to þam swicolan deofle, swa swa he him ær sæde.
 97. Nu wundrað gehwa hu se deofol wiste þæt saul sceolde
sweltan þæs on merigen, ac he wat gehwæt þæs þe gewurþan sceal
þurh hys scearpe andgit þæs engellican gecyndes, oððe þurh godes
geþafunge þæs ðe us dyrne is, oððe þurh gebicnunge þæs
mannes nebwlitan; for ðam þe he wæs gefyrn, and fela hæfð gesewen,
and wide and side færð, and cann fela searacræfta.
 105. Paulus cwæð be hym on sumon his pistole: <foreign>transfigurat se
in angelum lucis</foreign>: he abryt hine sylfne to scinendum engle, þæt he mid hys
lotwrencum þa geleaffullan fordo, ac he ne mæg þa fordon þe on drihtne
truwiað.
 110. Be þam ylcan cwæð eft se apostol þuss: <foreign>an ignoratis
altitudinem satane</foreign>; oððe nyte ge la þæs sceoccan deopnysse?
 113. For þam þe we ne cunnan tocnawan þa deopnysse hys
searacræfta hys swicolan modes; ac his miht nis naht wið þæne
ælmihtigan crist, þe us ealle bewerað wið hys wodnysse æfre, gif we
mid geleafan and mid lufe hyne secað.
 118. Gyt farað wiccan to wega gelæton, and to hæþenum
byrgelsum mid heora gedwimore, and clipiað to ðam deofle, and he cymð hym
to on þæs mannes gelicnysse þe þær lið bebyrged, swylce he of
deaðe arise; ac heo ne mæg þæt don, þæt se deada arise þurh
hyre drycræft.
 124. Deofolgild and drycræft, wiccecræft and wiglunga synd
swyðe andsæte urum hælende criste, and þa ðe þa cræftas
begað syndan godes wiðersacan, and hy soðlice belimpað to þam
swicolan deofle, mid hym æfre to wunigenne on þam ecum witum.

END_TEXT
START_TEXT

ÆHom 31
B1.4.31.
Passages from De virginitate: Pope 1967-8, II, 804-8.



 1. Ure hælend crist wæs gehyrsum his fæder, swa þæt
he sylfwilles hine sealde to deaðe for ure alysednesse mid micelre lufe.
 4. Nu sceal ælc bearn beon his fæder underþeod to þæs
hælendes willan, ac he ne sceal na swaþeah his ræde folgian gif he him
misræt for gode, ne his wissungum, gif he hine wemð fram criste.
 8. Ða þe on mægðhade and on modes clænnesse heora lif
libbað, locien hy georne þæt hy þa ne forseon þe on sinscipe
wuniað, for ðan þe þæt eadmode wif, swa swa augustinus cwæð,
bið betere ætforan gode þonne þæt modige mæden.
 13. For ðam mot seo eadmodnes beon mid þære clænnesse
þæt se mægðhad mage þa miclan geþincðe habban þæs
hundfealdan wæstmes, swa swa se hælend cwæð.
 16. And æfre to godes bebodum man sceal beon gehyrsum, and
þam gastlican ealdre þe him for gode wissað.
 18. Be ðam cwæð samuel to saule þam cynge þa þa he
godes hæse and his wissunge forseah: <foreign>melior est enim obedientia quam
uictima</foreign>: betere is soðlice seo gehyrsumnes þonne seo onsægednes,
þæt syndon offrunga; and betere is to heorcnienne þæs hælendes
willan þonne him to offrigenne ænige oðre lac; for ðan þe hit
soðlice is, swa swa samuel sæde, swylce hæðenscipe, and swylc swa is
deofolgyld, þæt se man wiðrige ongean godes willan, and nelle
gehyrsumian his hæsum nateshwon.
 29. Ðis is nu gesæd sceortlice þus, and we sæcgað gyt
þæt we sceolan god don on urum ælmesdædum þam ælmihtigum gode
to lofe, se ðe ure lytlan lac mid lufe underfehð, gif we mid godum willan
hy gode betæcað, and on his þearfum her hy aspendað.
 35. He sceawað þæs mannes heortan swiðor þonne his lac,
for ðam þe him nan neod nis ure lytlan sylene, se ðe ægðer hæfð
on his anwealde symble heofonan and eorðan, and þæt þæt him on
wunað; ac he forgeaf us mannum middaneardlice þing us sylfum to bryce, and
þæt we hine oncnawan mid þam eorðlicum þingum him to wyrðmynte,
and he us forgylt eft be hundfealdum swa hwæt swa we her doð for his lufan
to gode.
 44. Gif þu oncnawst þinne drihten on þinum ælmesdædum
be ðinre lytlan mæðe on wanhalum mannum, hit fremað þe sylfum on
þam selran life, and gode naht ne hearmað þeah ðe þu hine forgite;
god girnð þære godnysse þines godan modes, na þinra æhta, se ðe
ah ealle þing.
 50. Gif þu hwæt dest him to lofe on his lacum mid cyste, þu
geswutelast þine godnessa swa mid þære dæde.
 52. Gif þu þonne nan god for gode don nelt, þu geswutelast
þa uncyste þines yfelan modes, and seo yfelnes þe fordeð on ecnysse
wið god.
 55. Be ðam þe se hælend on his halgan godspelle cwæð,
<foreign>nesciat sinistra tua quid faciat dextera tua,</foreign> nyte þin wynstre hand hwæt
þin swiðre hand do, us nis na to understandenne be ðam stæflicum
andgite, ac be þam gastlicum andgite, þæt we for godes lufan ure
ælmessan don, na for idelum gylpe.
 61. Seo wynstre hand getacnað þissere worulde gylp.
 62. Nu se ðe ælmessan dælð þam ælmihtigan to lofe,
he dælð soðlice mid þære swiðran handa.
 64. And se ðe for idelum gylpe his ælmessan dælð, he
dælð witodlice mid þære wynstran handa.
 66. Gif seo swiðre hand bið seoc oððe untrum, wel he mot
dælan mid þære wynstran handa, gif he þone idelan gylp eallunga
onscunað.
 69. Ealswa be fæstenum: gif we fæstað eawunga on gebodenum
fæstenum, and þonne we us gebiddað betwux oðrum mannum, æt
mæssan and æt tidsangum, eall hit bið diglice gif we hit doð butan
gylpe, urum hælende to lofe, þæt we habban þa mede on þam soðan
life on ecere gesælðe.
 75. God sylf bebead on þære ealdan æ, and eac manað on
þære niwan, þæt ælc cristen man sceal glædlice syllan gode his
frumwæstmas, and hie teoðunge ealra þæra wæstma þe him god to
þam geare forgifð, and ealre þære geoguðe þe him of his orfe
acenned bið, and ealra þara goda þe him god to þam geare foresceawað,
to þy þæt he mid gesundfulnysse and godes bletsunge þara nigen dæla
brucan mote; for ðam þe hit stent on halgum bocum þus awriten: <foreign>si quis
primitias retinuerit, aut decimas de laboribus suis, maledictus sit in omni
domo sua</foreign>; ðæt is on englisc, swa hwa swa his frumwæstmas oððe
teoðunge his agenre tilðe gode ætbret, þæt he bið awyrged on
ealre his hiwrædene.
 85. Eft is awriten, gif þu æthæfst gode þa teoðunge,
þæt his rihtwisnes benæmð þe þara nigon dæla, and læt þe
habban þone teoðan dæl.
 87. Se ælmihtiga god, þe us ealle þing forgifð, wile
habban æt us þa teoþunga his agenre gife, na for his neode, ac for ure,
him to wyrðmynte and us to þearfe, for þære gehyrsumnysse, swa swa he
behet þurh his witegan, þus cweðende: betæcað me eowre teoðunge
glædlice butan elcunge, and afandiað min swa, cwæð god, hwæðer
ic eow forgife syððan renscuras, and gode gewideru, and wæstmas oð
fulre genihtsumnesse.
 94. Ða twegen dælas þære teoþunge man sceal betæcan
godes þeowum into þam mynstre þær þær he to hyrð, þær
þær he his cristendom hæfð, and þone þriddan dæl man sceal
dælan þearfum, and wuduwum, and steopcildum, and ælþeodigum mannum;
for ðam þe seo teoðung is godes dæl, and he sylf hy betæhte þam
þe him synderlice þeowiað.
 99. Ælcum men þe ænige tilunge hæfð, oððe on
cræfte, oððe on mangunge, oððe on oðrum begeatum, ælcum is
beboden þæt hy þa teoðunge gode glædlice syllan of heora begeatum
oððe cræftum þe him god forgeaf.
 103. Se ðe næfð butan an cealf on geoguðe, oððe an
lamb, he do swa micel to godes lacum þærfore swa þær to teoþunge
gebyrige, þæt is se teoða dæl þæs þe hit wyrðe is.
 105. Frumwæstmas hatað sume men ælmesæcer, se ðe us
ærest geripod bið of þam man sceal don ælmessan be his mihte, and
bletsian þone niwan hlaf, and onbyrige ærest se godes þeowa þæs
hlafes, and ealra þara oðra wæstma, ær þam þe se hlaford his
onbyrige.
 109. Frumwæstmas synd eac swa hwæt swa us ærest on
geoguðe acenned bið, and þæt is eall geteald to godes lacum, þeah
ðe hit eow ungewunelic sy.
 112. On þissum þingum and on eallum oðrum begeatum we scylon
wurðian urne drihten þe us ða god foresceawað, se ðe leofað and
rixað a in ealra worulda woruld a butan ende.
 114. Amen.

END_TEXT
START_TEXT

ÆHomM 1 (Bel 9)
B1.5.1.
Christmas Day: Belfour 1909, 78-96.



 1. A LA, gebroðræ, aræreð eowre heorte to ðam
heofenlice Gode mid soðe ileafe for ðisse halgæ dæge; &
lufiæð eowre Hælend, þe mid eadmodnesse to us com nu todæg, on
soðe menniscnesse acenned of Mariæ þet halige mæden.
 4. & heo ane is mæden & moder buton wæres imane, swa
nan oþer ne bið næfre on ecnesse.
 5. Crist wearð akenned of þam clene mæden, on sawle & on
lichame soð mon & soð God, for ure alysednesse, & eac ure lufe.
 7. & he alysde us mid his agene life fram hellice pine, &
walde us habben to him to þære heofenlice blisse þe we to isceapene
weron.
 9. He wyle mucel habbæn of þissen middenearde, of al moncynne,
to his mycele blisse & to his heofenlice hirede mid his halgen englum; for
þan ðe hit birisæð ure Drihten þæt he mid mucele weorode on his
riche blissie, & þæt he mucel hirod habbe on his rice biforen alle
oðre kynges.
 14. For þon ðe he ane is God, & allre kynges kyng, &
alre lafordæ laford, a on ecnesse rixiende mid alle his halgen.
 15. Nu weron summe dwolmen mid deofles gaste ifulled þe nolden
ilyfæn þæt þe lyfigende Hælend wære æfre ær þysre
weorlde angein wuniende mid his heofenlice Fæder, of him soðlice acenned;
ac, bi þon þe heo sædon, sum timæ sceolde beon ær þam þe ðe
Hælend wære þe alle þing iwrohte.
 20. Nu mage ge ihyren hu þe Hælend andswerede þam arlease
Iudeis þe him syððan acwaldon, þa ðe heo him axodon mid onde &
cwæden, Sæge us, la.
 22. Hwæt eart ðu.
 22. & he heom andswarede þus, <foreign>Principium qui & loquor
uobis</foreign>; Ic me seolf eam angen þe wið eow speke.
 24. Her is sceortlic andsware, ant swiðe deoplic.
 25. Gif æni þing wære wuniende ær þene God, þenne
nære he angin ne ordfrumæ alræ isceaftæ, ac he soðlice is an
Almihtig God effre unbigunnen.
 27. & he alle isceaftæ isceop swa swa he wolde, summe to
engles, summe eac to monen; & on monie wise he wrohte iscefta.
 29. & nes nan timæ ne nefræ nane tide, ne nan oðre
gesceaft þe he ane ne isceop.
 30. Se Almihtig Fæder þe alle þing isceop, he streonde
ænne Sune of him sylfum acenned buton wifes imanan; & þe is his
wisdom, of þam wise Fæder na iwroht ne isceapen, ac he wæs effre
Almihtig Sune of þam Almihtig Fæder.
 33. Þurh ðone he isceop alle gesceaftæ, & heom alle lif
bifeste þurh ðone lifiende Gast, þe is heora begræ lufe of ham bam
eafre.
 35. Na swa ðeah acenned, ne he nis na Sunu, ne he næfre ne
ongon; ac he wæs æfre God of þam Almihtig Fæder, & of his
acennede Sune, heoræ begre lufe & willæ, on ane godcundnesse æfre
wuniende.
 38. Nu is þe Fæder angin, & þe Sune angin, & þe
Halga Gast angin, þæt is ordfrumæ.
 39. Na þreo angin, ne þreo ordfrumæ, ac heo alle þreo on
ane godcundnesse beoð an angin & an Almihtig God, us unasegenlic, &
unasmeagenlic.
 42. Ac þe mon goffæð & sottæð þe wule habben
ænig þing ætforæn þam anginne ðe alle þing isceop.
 43. Þeo halige ðrymnesse mid unasegenlicræ mihte wæs
æfre wunigende, & wrohte alle þing; & nis nan gesceaft þe heo ne
scopen; ne nan tid ne wunæð þe heo ne wrohten.
 46. Ðis ge sceolen ilyfen, swa swa us læreð þe witega,
<foreign>Nisi credideritis non intelligitis</foreign>, Buton ge hit ilefæn ne mage ge hit
understanden.
 48. Nu is eft awriton on oðre stowe þus, <foreign>Altiora te ne
quesieris</foreign>.
 49. Ne ongin þu to asmeagene ofer þine meðe embe þa mycele
deopnesse; ne hure embe þone þe alle þing iscop; ac ilef on him, forðan
þe he is soð lif; for þi læs ðe þu dweolie on þine þriste
smeagunge, for þan ðe ðu ne miht.
 53. Ne forðen engles ne magen næfre asmegen embe heoræ
Scuppend, buton þæt he æfre wæs unongunnen Wurhtæ; & he
æfre þurhwunæð on ecnesse an God.
 55. Gif he angin hæfde, oðer he ongunne to beon, þenne nere
he næfre Almihtig Wealdend.
 56. Gif nu sum sot wæneð þæt he wrohte hine sylfen,
þenne axie we him hu þe heofenlice God hine sylfen wrohte, gif he himsylf
ær nes, oðer hwa wurcæð ænig þing buton he ær wære, &
wununge hæfde þæt he wyrcen mihte.
 60. Þe ðe furðor smeað þæt he fandie God, he bið
ilic þam men þe summe læddræ æræreð, & astihð þonne
uppon þære læddrestæfæ, a þæt he up cume to þære
læddre ende; & wule þonne stigan ufor butan stafæ, þonne
fællæð he stedeleas for his stuntnesse, swa mucele wyrsse swa he
forðor stop.
 64. Ne ongon næfre þe Almihtig God Fæder, ac he wæs
æfre God; & his ancennedæ Sunæ æfre of him acenned, all swa
mihtig swa he, he is miht, & wisdom of þam wise Fæder.
 67. & þe Halgæ Gast, heoræ beigræ lufæ, ne ongan
næfre, ac he wæs æfre God, heo ðreo an God wunigende on ane cynde,
untodæledlic on ane mægenðrymme, & on ane godcundnesse iliche
mihtige, nan læsse þene oðer.
 70. Swa hwæt swa bið læsse ðone God, þæt ne bið na
God; þæt þæt lator bið þone God þæt hæfeð angin, &
ne bið na God.
 72. God næfð nan angin, ac he wæs æfre & wunæð
a on ecnesse.
 73. Nu beoð summe isceaftæ þurh God swa isceapene, þæt
heo habbæð angin, & eac endæð & to nohte iwurðæþ, for
þam þe heo nabbæð nane sawle.
 75. Heo beoð hwilwendlice, swa þæt heo beoð summe hwile.
 76. Þæt beoð nytene, & fiscæs & fugelas.
 76. Heo weron iscapene þurh God, & heo iwurðæþ to
nohte.
 77. Nu beoð oðre isceaftæ þurh Gode swa iscapene,
þæt heo habbæþ angin & nænne ende; & beoþ æce on
þam æftran dæle.
 79. Þæt beoð englæs, & monne sawle; heo ne
endiæð næfre, þeah heo ær ongunnon.
 80. Ðæh ðes monnes lichame swælte, oðer he on watere
adrynce, oðer he wurðe forbernd, ne mæg næfre his sawle endiæn; ac
beo heo ufel, beo heo god, heo bið æfre swa swa engles beoð æfre
þurhwuniende on ece worlde.
 84. Nu is þe Almihtig Scuppend þe alle þing iscop ane swa ece
þæt he nafeð nan angin.
 85. Ne he nafæð nenne ende, ac he him sylf is ægþer
ordfrume & ende, Ealwealdend God.
 86. Ne ondred he him nænne, for þan ðe nan oðer nis
mihtigræ þonne he, ne forðon him ilic.
 88. Æfre he bið gyfende his gyfæ þam ðe he wyle, ac he
his þing ne wonæð, ne he nanes þinges ne bihofæð.
 89. Æfre he bið Almihtig, & æfre he wule wæl.
 90. Nyle he næfre nan ufel, ac he hatæð soðlice þa ðe
unriht wurceæð, & eac þa fordeþ ðe leasungæ specæð mid
unleaffulnesse.
 92. Nu beoð þa gesceaftæ þe þe an Scyppend iscop mislice
heowes & monifealdes cyndes; & heo alle ne libbæð na on ane
wisæ.
 94. Summe heo beoð unlichamlice & eac unsegenlice swa beoð
englæs; heo nabbæð nænne lichame, & heo libbæð on heofene,
swiðe bliþful on Godes isihðe, & heo eorðlice mætes næfre ne
brucæð.
 97. Summe heo beoð lichamlice, & unsceadwise, & mid alle
lichame on eorðe creopaþ; þæt is, all wyrmcyn, swa swa eow fulcuð
is.
 99. Summe gað on twam fotum; summe beoð feowerfote.
 100. Summe swimmæð on flode; summe fleoð geont þas lyft.
 101. Þa fixas nabbæþ nan lif buton wætere; ne we ne magon
libban noht longe on watere.
 102. Ealle heo beoþ alytene & lybbæþ bi þare eorþan,
ac þe mon ane hæfð uprihtne geong, for þam þe he is isceapen to his
Scyppendes anlicnesse.
 104. He is on sawle liffæst mid gesceadwisnesse, & his geong
bitacnæð, þenne he uprihtes gæð, þæt he sceal smeagen embe God
& embe þa heofenlice þing swiðor þenne embe ða eorðlice þing,
swiðor embe þa ecan þonne embe þa ateoriendlice, forþi læs ðe
his mod beo bineoðan his lichame.
 108. Þe mon þe æfre smeað embe þas eorðlican &
witendlicen þing, he bið ilic þam wyrme þe mid alle lichame
creopæð on ðare eorðæ.
 110. Ne beo ge na attre, swa swa ða yfelæ neddræ, terende
eow bitweonen & teone wyrcende; ne ge ne gan lytende, swa swa ða nytene
gað þe libbæþ bi gres, & heo Godes ne gemeþ.
 113. Soðlice ure Scuppend us geaf to bileofenæn igearcnodne
laf of eorðlice tylunge, & eac þone arwurðæ laf þe engles
brucæð, þæt is, þe Hælend Crist þe is heoræ lif &
uræ.
 116. He is þe liflice laf þe of heofene astah, & nu
todæg wærð acenned of þam clæne mædene; he is engle lif &
ure þurh geleafe.
 118. He cwæð bi him sylfum on his godspelle, <foreign>Ego sum panis
uiuus qui de celo descendi</foreign>, Ic eom þe liflice laf þe of heofene astah;
& þe þe of þam lafe æet, he leofæð on ecnesse.
 120. & þe laf þe ic sulle is soðlice mi licame for
middaneardes life monne to alysednesse.
 122. Ðesne laf we æteð þonne we mid bileafan gað to
halige husle ure Hælendes lichame.
 123. & nu todæg for þisse symbledæge & for Cristes
accennednesse men sceoldon underfon Cristes lichame on þam halgæ husle
þam Hælende to wurðmente, þe us neahlæcede mid his acennednesse.
 126. & gif ge þaræ gode cyðon, ge sceolden ilome gan to
þam halge husle eowre sawle to hæle, swa swa mon deþ gehwær þær
ðe me wæl halt þone cristendom.
 128. Ge men sceolen witen & wislice understonden for hwi oðer
for hwon ge beoð isceapene on þisse sceorte life, oððe to hwan ge
wurðæþ iwende æfter þissum life.
 131. Eow is mucel neod þæt ge on eowre mode icnawæn þone
lifigende God, & on him ilefæn, & þæt ge eac smeagen embe eowre
agene sawle, þæt ge sum þing cynnon bi hure cynde.
 134. Heo is unsegenlic, & heo sylf beræð all þone
lichame & him liffæst, þa hwile þe heo bið on þam buce
wunigende.
 135. & þone heo ut gæð, he went al to stence & to
þam ylce duste þe he of isceapen wæs.
 137. He sceal swa ðeah arisan soðlice to life togeanes his
Drihtine on þam endenextæ dæge, & ædlean underfon alre his
dæda.
 139. Þam mon is icundelic þæt he lufie God.
 139. Hwæt is nu god buton God ane?
 140. He is healic godnes, & we sceolen him lufien.
 141. We nabbæð nane godnesse buton hit us cume of Gode.
 141. & þeo sawlæ ane is isæli & æþelboren,
þeo ðe ðenne lufæð þe hyre swylc isceop, þæt heo on hyre
andgite hafeð Godes anlicnes, gif heo ileafful biþ.
 144. & God on hire wunæð þurh his gastlice gyfæ,
& heo bið iwurðod mid his onwununge & Godes temple soðlice þurh
ða gastlice mihte.
 146. Ðe Almihtig Scyppend gescepeð alle sawle swa Salomon wrat
bi sawlæ & bi lichame, <foreign>Reuertatur puluis in terram suam unde erat et
spiritus redeat ad Deum qui dedit illum</foreign>, Gewende þæt dust, þæt is,
þe lichame, into þare eorðan þe he ær of com, & wende þe gast
to Gode þe hine ær sende.
 150. Eft God sylf cwæð þurh summe witegæ, <foreign>Omnem flatum
feci ego</foreign>; þæt is on Englisc, ælcne gast ic wrohte.
 152. Eft is iwriten bi þam ylce þus, God sceawæþ þæs
monnes sawle on him; & Paulus þe apostol wrat on his pistole, <foreign>Ipse Deus
dabit omnibus uitam & spiritum</foreign>, þæt is, God sylf gyfæð alle
monnum lif & gast.
 155. Alle þa leafulle fæderæs ðe Godes lare writon
untwylice sædon & gehwær lærdon on þam halige circean þæt
God sceawæþ ælces monnes sawlæ.
 157. & þeo sawle nis na of his agenes icynde.
 158. Gif heo wære of Godes agene cynde inumæn, witerlice ne
mihte heo sunegien.
 159. Uðwiten, þæt beoð wisæ lareowæs, secgæð
þæt ðare sawle gecunde is þreofeald: an dæl on hire is
wilnigendlic, oðer yrsigendlic, ðriddæ sceadwislic.
 161. Twegen þisseræ dæle habbæð deor & nyten mid
us, þæt is wilnunge & yrre: þe mon ane hæfæð gescead, &
ræd, & andgit.
 163. Wilnung is þam men igefæn to wilnigenne þa þing þe
him fremiæð, to nytwurðon þingæ, & to æce hæle.
 165. Þonne gif þeo wilnung miswent, þonne acenneð heo
gifernesse & forliger & gitsunge.
 166. Urre & wræþþæ is þare sawlæ geigefan, for
þi þæt heo sceal ursien & wræðþiæn agean sunnæn, &
ne beon na sunnen underþeod.
 168. Forþon ðe Crist cwæð.
 168. Ylc þære þe sunnæ wurcæð is þare sunne
ðeow.
 169. Gif þæt urre bið on yfel iwend, þonne cymeð of
þam unrodnesse & æmelnes.
 170. Gescead is igefan þare sawle to wissigenne & to steorene
hire agene lif & alle hire dæda.
 172. On þam gesceadæ, gif hit miswend þonne cymeð þerof
modignes, & idelgylp.
 173. Gescead wæxæð on cildrum na þeo sawlæ; ac þeo
sawlæ ðihð on megenum & ne bið na mare þonne heo æt frummen
wæs, ac bið bætere; ne heo ne underfehð lichamlice mucelnesse.
 176. Ðeo sawle hafeð, swa wæ ær sædon, on hyre cunde
þare halgæ þrynnesse anlicnesse, on þam heo hæfð gemynd, &
angit, & willæn.
 178. An sawul is, & an lif, & an edwist, þe ðas ðreo
þing hæfð on hyre.
 179. & þas ðreo þing ne beoð na ðreo lif, ac an; ne
þreo ædwist, ac an.
 180. Þeo sawle, oððe þæt lif, oððe þeo edwist
beoð icwædene to hyre sylfre; & þæt mynd, oððe þæt
angit, oððe þe willæ beoð icwædene to summe þingæ
edlesienlice; & þas ðreo þing habbæð annesse bitweonan heom.
 183. Ic undergite þæt ic wulle undergyten & þencean,
& ic wulle þæt ic undergite & mune.
 185. Ðer ðe þæt imynd bið, þær bið þæt angit
& þe willæ.
 185. Uton nu bihealden þa wunderlice swiftnesse þare sawlæ.
 186. Heo hafæð swa mycele swiftnesse, þæt heo on ane tid,
gif heo wyle, bisceawiæð heofenum & ofer sæ flyhð, lond &
burga geondfaræð.
 188. & alle þas þing mid þohte on hire sihðe isett,
& swa raðe swa heo iheræð þare hurge name þe heo ær cuðe,
swa ræðe heo mæg þa burh on hire þohte sceawian hwylc heo bið.
 191. All swa bi gehwylce þinge þe heo ær cuðe oðer ne
cuðe; heo mæg on hire mode sceawiæn þonne heo hereð bi þam
specæn; & swa styriende is þe sawle þæt heo forþam on slepe ne
stilð.
 194. Ac þenne heo smeað bi ane þinge, ne mæg heo þa
hwile bi oðre þingum smeagen, ac bið ibysgad mid þam anum þinge,
oððet þæt ðoht tewite & oðer cume.
 196. Witodlice God Almihtig wat alle þing togædere, & alle
he hafð on his andwealdnesse, þæt is ætforen his isihðe; & heo
beoþ æfre ætforen his isihðe, & næfre him uncuðe.
 199. & þis is ðet icwædon is, þæt God is
æghwær all; for þam ðe alle þa þing þe æfre wæron,
oððe nu beoð, oððe þa ðe towarde beoð, alle heo beoð on Godes
sihðe andwearde, na æne, ac æfre.
 202. Þeo sawle soðlice is þæs lichames lif, & þare
sawle lif is God.
 203. Gif ðeo sawle forlete þone lichame, þone swelt þe
lichame; & gif God forlet þa sawle, þonne swelt heo on þam swartan
dæle, swa ðet heo bið forloren þam ece life; & swa ðeah nefre ne
endæþ on þam ece pine.
 206. Ðes dæþ hire ilympeð, gif heo let rixiæn on hire
þa wilnunge & þæt yrre swiðor þonne þæt gescead, þe hire
wissiæn sceal to weldede a.
 208. Þurh þæt gescead ane we beoð sæligre þonne þa
ungesceadwise nytene.
 209. Mid twam wurðscipe wurðgode þe Almihtigæ Scyppend
þæs monnes sawle, þæt is mid eccenesse, & eadinesse; ac heo
forleas þa edignesse, þa ða heo gylte, & heo ne mihte þa eccenesse
forleosen, forþam þe heo ne endæþ næfræ.
 213. Ðare sawle wlite is þæt heo habbe þa mihte swa
þæt heo sunne forbuge, & for þi heo bið atelic þurh sunne, gif
heo him underlið.
 215. Þaræ sawle mihtæ beoð þas feower þing, þæt
is, <foreign>Prudencia, Iusticia, Temperantia, Fortitudo</foreign>.
 216. <foreign>Prudentia</foreign>, þæt is snoternes, þurh þam heo sceal
hire Scyppend understonden & hine lufian, & tosceadan god fram yfele.
 218. Oþer mægen is <foreign>Iusticia</foreign>, þæt is, rihtwisnesse,
þurh þam heo sceal God wurðian & rihtlice libban.
 219. Þæt ðridde mægen is <foreign>Temperantia</foreign>, þæt is
metegung, mid þare sceal þeo sawle alle þing metegiæn, þæt hit ne
beo to swiðe ne to hwonlice.
 221. For þam hit is iwriten, <foreign>Omnia nimia nocent</foreign>, þæt is,
Alle oferdone þing derigæð.
 223. Witerlice metegung is alræ mægene moder.
 223. Þæt feorðe mægen is <foreign>Fortitudo</foreign>, þæt is
strenhðe oððe anrednesse, þurh þam sceal þeo sawlæ forbæren
arfoðnesse/ mid anrede mode, for Godes lufe, & næfre deofle abugen to
forwyrde.
 226. Ðas feower mægenæ habbæð ænne kynehelm,
þæt is ðeo soðe Godes lufæ & monnæ; forþam ðe þeo
sawle is iselig þe lufæð þone Scyppend þe hire iscop, & hyre
iferan & wyle him fremiæn swa heo fyrmest mæg.
 229. Þeo sawle is isceadwis gast, æfre quic, & mæg
underfon ægðer godne willæ & yfele æfter hyre agene cure.
 231. Þe wælwillendæ Scyppend let hyre habban hire agene
cyres geweald, þa wearð heo bi hyre agene willæ iwemmed þurh deofles
lare.
 233. Ac heo wearð æft alysed þurh Godes gifu, gif heo Gode
hyrsumæð.
 234. Heo is unsegenlic & unlichamlic, buton hefæ, &
buton bleo, mid þam lichame bifangen, & on alle limæ wuniende; ne heo
ne mæg bi hyre agene mihte of þam lichame faren.
 237. Heo is on boce monigfealdlice inemnod bi hire weorces
þeignungum.
 238. Hyre nomæ is <foreign>anima</foreign>, þæt is, sawul, & þe
nomæ bilimpæð to hyre lyfe; & <foreign>spiritus</foreign>, gast, belimpæð to
hyre ymbwlatunge.
 240. Heo is <foreign>sensus</foreign>, þæt is, andgit oððe felnes, þonne
heo fælæð.
 241. Heo is <foreign>animus</foreign>, þæt is mod, þonne heo wat.
 241. Heo is <foreign>mens</foreign>, þæt is, eac mod, þonne heo understont.
 242. Heo is <foreign>memoria</foreign>, þæt is, gemund, þonne heo
imynæð.
 243. Heo is <foreign>ratio</foreign>, þæt is, gescead, þonne heo tosceat.
 244. Heo is <foreign>uoluntas</foreign>, þæt is willæ, þonne heo hwæt
wyle.
 245. Ac swa ðeah alle þæs nomen beoð an sawle.
 245. Þe apostol Paulus todælde þæs gastes nomen &
þæs modes, þus cwæðende.
 246. <foreign>Psallam spiritu, et psallam mente</foreign>; þæt is on Englisc,
Ic singe mid gaste, & ic singe mid mode.
 248. He singæð mid gaste þe ðe cleopað þa word mid
muðe & ne understont þæs angites tacnunge; & þe singæð
mid mode þe þe þæs angites tacnunge understont.
 250. Þeo sawle is þæs lichames læfdi, & heo
wissæþ ða fif angite þæs lichames swa swa of kynesetle.
 252. Ða angite beoð þus ihaten: <foreign>Visus</foreign>, þæt is sihð:
<foreign>Auditus</foreign>, þæt is lust: <foreign>Gustus</foreign>, fondung on þam muðe; <foreign>Odoratus</foreign>,
þæt is stenc on þære neosæ; <foreign>Tactus</foreign>, repung, oðer grapung on
alle limæn, & þæh gewunelycost on þam hondæn.
 255. Ða fif angite wissæð þa sawle to hire willæ, &
hire gedafenæð þæt heo swa swa læfdi geornlice foresceawie hwæt
heo gehwylcum limum iþafige on wilnunge his icyndes, þæt ðær nan
þing unþeawlices ne bilimpe on nanes limes þeignunge.
 259. Swa swa God Almihtig oferstihð alle sceaftæ, swa
oferstihð þeo sawle alle lichamlice sceaftæ mid wurðfulnesse hyre
cyndes, & nan lichamlic sceaft ne mæg beon wið hyre imeten.
 262. We cwædon ær þæt heo wære buton bleo, for þam
þe heo nis na lichamlic.
 263. On lichame bið bleo, & þeo sawle bið iwlitegod swa
heo on worlde ærnode.
 264. Be þam cwæð Crist on his godspelle, <foreign>Tunc fulgebunt
iusti sicut sol in regno Patris mei</foreign>; þæt is on Englisc, þonne
scinæð þa rihtwise swa swa sunne on heore Fæder rice.
 267. Witerlice þa sunfulle beoð heoræ yfele weorce ilice.
 268. Nis þeo eorðung þe we ut blawæð & in ateoð
ure sawle, ac is þeo luft þe alle lichamlice þing on libbæð.
 269. Oft bið þeo sawle on ane þinge oððe on ane þohte
swa bisig, þæt heo ne gemeð hwa hyre gehende byð þeah heo on lokie;
ne ðeah heo summe stefne ihyre, heo hit ne understont; ne þeah hire hwa
rine, vel reppe , heo hit ne fæleð.
 273. Hwylon heo bisoregæð hire lichames sarnesse, hwilon heo
glædeþ on gode limpum; hwilon heo þenchæþ þa ðing ðe heo
ær cuðe, hwilon heo wyle witan þa ðing þe heo ær ne cuðe.
 276. Sum þing heo wyle, sum ðing heo nyle; & alle
lichamlice heow, heo mæg on hire sylfæn hiwæn, & swa iheowed on
hyre mode healden.
 278. Þare sawle wille is, þæt heo wisdom lufige, ne þene
eorðlice wisdom, be þam ðe is iwritæn, <foreign>Sapientia huius mundi
stulticia est apud Deum</foreign>; þæt is on Englisc, þisses middaneardes wisdom
is stuntnesse ætforen Gode, ac þene wisdom heo sceal leornigen, þæt
heo lufie God & hine æfre wurðie on alle hire weorcum, & þa
þing leornie þe God liciæð, & þa ðing forlæten þe him
laðæ beoð.
 284. Þes wisdom is iwriten on halige bocum & þus is
icwædon, <foreign>Omnis sapiencia a Domino Deo est</foreign>; Ylc wisdom is of Gode.
 285. Forþi ylc mon is nu eadig & sælig þe for Gode wis
bið,& gif he his weorc mid wisdome wurceð.
 287. Be þam cwæð þe eadig Iob, þæs monnes wisdom is
arfestnes, & soð ingehyd þæt he yfel forbuge.
 288. Witerlice þæt is soð wisdom þæt mon wilnige
þæt soðe lif on þam þe he mæg æfre libban on murhðe mid
Gode, gif he hit on þissere worlde ærnæð.
 291. To þam us læde þe leofæ Drihten Crist, þe þe is
soð wisdom and sawle lif; þe ðe mid his ece fæder, and mid þam
Halgæ Gaste leofæð and rixæð a on ecenesse.
 293. Amen.

END_TEXT
START_TEXT

ÆHomM 2 (Bel 7)
B1.5.2.
Wednesday in the Fourth Week of Lent [Secundum Iohannem]: Belfour 1909, 58-74.



 1. <foreign>SECUNDUM IOHANNEM Preteriens Iesus uidit hominem cecum a
natiuitate & Reliqua</foreign> VRe drihten, ðe mildheortæ Hælend, þa þa
he mid monnum wæs lichomlice wunigende, ant he geond land færde fela
wundræ wyrcende for ðæs folces ileafan, þa ofseah he sumne mon ðe
wæs blind acenned.
 7. Þa befrynnon his <foreign>apostoli</foreign> hine & cwædon, For hwæs
synnæ wæs ðæs mon swa blind acenned, hwæðer þe for his agene,
oððe for his magæ?
 9. Ða cwæð ðe Hælend heom sonæ to andsware, Næs
he blind acenned for his agene synnum, oððe for his maga, ac ðæt Godes
wyndræ wyrdon on him iswytelode.
 11. Me idafenæð to wyrcenne his weorc þe me sende þa hwile
ðe dæg bið; forðan þe ðeo deorce niht cymæð, þonne nan mon
ne mæg naht to gode don.
 14. Ic am middaneardes liht, þa hwile ðe ic on middanearde
æm.
 15. Mid þam ðe he ðis gecwæð, þa spætte he on þa
eorðan, & makede of ðam spattle & of ðare eorðe lam; &
smirede mid þam lame ofer þæs blindan eagen, & het hine ða gan to
ane wæterscipe þe wæs ðær onhende, þe hatte Syloe, þæt is
icwæden, Asend.
 19. He eode þa sonæ & his eagan aþwoh, & com agean
lokinde.
 20. Ða cwædon his neahgeburæs, La.
 20. Hu næs þæs þe blinde mon þe swa iboren wæs, þe
we iseagen sittæn simle wædliende?
 21. Sume men þa sædon þæt hit ðe ylcæ were, &
sume sædon þæt hit wære sum oðer him ilic; ac he him seolf sæde
þæt he were ðe ylcæ.
 23. Heo þa axoden him, Humetæ isixst þu nu?
 24. He heom andswyrde & cwæð, ðe þe is ihaten
Hælend þe wrohte lam of eorðan, & mine eagen smirode; & het me
syððan gan, & me sylfne aðwean on ðam eornende wætere þe is
ihaten Syloe.
 27. Ic eode & weosc me; & ic sonæ iseah.
 28. Heo axodon him ða, & hwær is he nu?
 28. He cwæð þæt he nuste; & heo læddon hine
sonæ to þam synderhalgan, for þam sellice wundræ.
 30. & þe mon wæs ihæled on þam halgan
ræstendæge.
 31. Þa axodon þa synderhalgan eft hu he isege.
 31. He cwæð ða to þam unleaffullum, Mid lame he me smirode
ofer mine eahringæs, & ic weosc aþwoh me & iseah.
 33. Þa sædon sona sume þa synderhalgan, Nis þes mon na
from Gode, þe þone ræstendæg ne healt.
 34. Heom andswyrdan þa oðre, Hu mæg ænig synful man þas
tacnæ wyrcæn?
 35. & þa wearð þær flit betwyx þam synderhalgan.
 36. & heo syððan axodon eft þone ihælede mon hwæt
he be þam Hælende sæde.
 37. He cwæð þæt he were sum halig witega.
 38. Þa nolden þa Iudeiscen ilyfan be þam men þæt he were
blind acenned, ant wyrde ihæled, ac clypodon þa his mæges &
cwædon heom ðus to, þes mon is eower sunæ, þe þe ge secgæð
þæt wære soðlice blind accenned; & hu isihð he nu la ?
 42. His magas sædon þa, We witan soðlice þæt he ure
sunu is, & þæt he wæs blind acenned; ac we nyten swa þeah hu he
isihð nu, ne hwa his eagen geopenede.
 44. Axiæð him sylfne; he hæfð þa yldæ þæt he
andswyriæn mæg.
 45. Þis sædon þa magas for þan ðe heo heom asæton
þæt heo wyrden iutlagede of ðare gesamnunge.
 46. For þam ðe þa Iudeiscæn on heoræ dearne þeohte
hæfdon icwæden, þæt swa hwa swa Crist andette wyrde iutlagod of
heoræ gesamnunge.
 48. Þa forleton heo þa magas, & to þam men cwædon, Do
wulder Gode; we witan ful geare þæt ðes mon is synful.
 50. He sæde heom to andswyre, Nat ic gif he synful is; ac ic wat
swa þeah þæt ic blind wæs & ic wislice nu iseo.
 52. Heo axodon hine ða gyt, Ant hu ihælde he ðe?
 53. Ða cwæð ðe ihælede mon heom to andsware þus,
Hwene ær ic eow sæde; hwæt sceal hit eow eft iheræd.
 54. La, wylle ge beon his leorningcnihtæs?
 55. Heo warigedon þa wodlice hine & cwædon, Beo þu his
leorningcniht; we habbæð ure lareow Moysen þone heretogæ, & we
his leorningcnihtæs beoð.
 57. We witen þæt Moyses spæc to þone ælmihtiga Gode,
ac we ne cunnon þisne mon ne hwanon he icumen is.
 59. Ða andswarede þe ihælede mon þam heardheortan &
cwæð, On ðam is mucel wunder, ðæt ge nyten hwanon he beo, &
mihte geopeniæn swa þeah mine eagen.
 61. Soðlice we witan þæt ðe soðfestæ God þa
synfullen ne gehyrð to swylcere bene; ac ðe þe his begenga bið &
his willæn wyrcæð þonne wille ihyran þe heofenlicæ Wældend.
 63. Fram þissere weorulde anginne ne wearð næffre ihyred
þæt ænig man mihte þone mon gehælen & his eagen iopeniæn
ðe ær wæs blind acenned.
 66. Buton he fram Gode were, ne mihte he þis don.
 67. Þa andswaredon þa Iudei him þus huxlice & cwædon,
þu eart ærming al acenned on synum & þu lærst us ðus?
 69. & heo belucon hine þa wiðuton.
 69. Ða ihyrde ðe Hælend þæt heo hine ut adræfdon,
& he hine þa imette, & him þus to cwæð, ðu ilyfest on Godes
Sunu?
 71. And he mid ileafan him andswyrde, Laford la, hwylc is he
þæt ic ilyfe on hine?
 72. Ðe Hælend him andswyrde, & þu hine ær isæge,
& he is ðe ylca ðe þe to spæcð.
 74. He cwæð þa mid geleafan, Ic ilyfe, Drihten; & he
hine ða astræhte to þæs Hælendes fotum.
 75. Þa cwæð ðe Hælend him eft þus to, Ic com hider on
dome on ðisne middaneard, þæt ða men geseon þe ne mihten ær
iseon, & ða þe iseoð sceolon beon blinde.
 77. Ðis godspel is nu isæd swytellice on Englisc anfealdum
angite, ac we willæð eow sæcgen þæt gastlice angit mid Godes
fultume be þam ðe ðe wisæ Augustinus hit awrat on bocum.
 80. For þan ðe Cristes wundræ þe he wrohte on þisse life
wæron soðlice gefremede & swutelice mid weorcce; & swa getacnoden
þeah sum þing digelices; forðan ðe his weorc beoð wunderlice on
tacnum.
 83. Ðes foresæde blinde mon, ðe swa iboren wæs, tacnode
al moncynn on þisse middanearde, þe wearð earmlice ablend for Adames
gylte, & þæs ecan lihtes yfele bedæled, of ðam we alle men
ordfrymæn habbæð.
 87. & þurh ðæs deoflæs onde ðe Adam beswac us becom
dæð too & eac unrihtwisnesse; & us for icynde comæn leahtras
to, & on us beweoxon iwunelice to swiðe.
 89. Nu ælc þare monnæ þe mismaky his lif, & on fulum
leahtræn lið ungeleaffullice, his mod is ablend swylc he blind geboren
beo.
 91. Ne bið ðe mon na ileafful þe on leahtrum wunæð.
 92. Þeo unleaffulnesse is þare heortæ blindnysse, & þe
soða geleafa onliht þone mon þe mæg mid his mode his Scyppend iseon.
 94. Be þam cwæð ðe apostol Paulus on sumon his pistol,
<foreign>Fuimus & nos aliquando filii ire sicud & ceteri</foreign>; þæt is, on
Englisce spæce,We weron eac hwilon on ure gecynde swa swa oðre men yrres
bearn itealde, mid teonfulle weorcce.
 97. Yrræs bearn bið þe ilcæ ðe Godes yrre hæfð,
& ðe bið deaðes bearn þe deaþes wyrðe bið.
 98. Man cwæð on bocum gehu be þissum bearnteame, þæt
gehwa beo icwædon þæs sunæ þe he folgæð <foreign>Filius diaboli,
filius iniquitatis, filius uindicte, filius gehenne, & his similia</foreign>,
þæt is, he is deofles sunu , ðe þe deofles weorc wyrcð; &
unrihtwisnesse sunu, ðe þe unrihtlice leofæð.
 103. Eft he bið wracane sunæ þe ðe wræcæ
iearnæð; & he bið helle sunu, þe ðe helle geearnæð.
 104. Nu alle ðeos yfelnesse wæs on us wunigende ær þam
ðe þe mildheortæ Crist, þe is middaneardes liht, niðer asteah of
heofenum & her on life wunode xxxiii geare.
 107. & ða ðe on hine gelyfæð he mid his soðan
geleafan soðlice onlihte; & þa ðe ne gelyfæð libbæð on
blindnesse.
 108. Hwæt dyde þe Hælend þa ða he hælde þonne
blindne?
 109. He spætte on þa eorðan, & of þam spatle macode
lam; for þan ðe his godcundnesse underfeng þa menniscnesse ure
eorðlicen cyndes, & us mid þam alysde.
 111. He smirode his eagen eac mid þam lame; ac he wæs þeah
swa blind oððet þæt wæter hine aðwoh þe is ihaten Siloe,
þæt is icwædon, Asend.
 114. Ðe Hælend wæs asend soðlice to us to ure alysednesse
fram his Almihtigæ Fæder; & buton he wyrde asend, nere ure nan alysed
fram synnum ne fram hellepine.
 116. Ðenne ðe mon bið icristnod & me him tæcð his
ileafan, þonne beoð his eagan ismirode; ac he ne isihð swa þeah ær
þam þe he beo ifullod mid fulle geleafan on þæs Hælendes namæ
þe hider asend wæs.
 119. His leorningcnihtæs befrunnon hine & cwædon, For
hwæs synnum wæs ðes mon swa blind acenned, hwæðer þe for his
agene oððe for his magæ?
 121. Þa cwæð ða Hælend heom sonæ to andsware, Næs
he blind acenned for his agene synnum, oððe for his mage, ac þæt Godes
wundræ wyrdon on him iswytelode.
 124. Nes ðe blindæ man swa þeah buton synnum on life,
forþan ðe monig blind mon bið swiðe manful, ac he nes for his synnæ
oððe for his magæ blind acenned, swa swa Crist sylf sæde, ac þæt
Godes wundra wyrdon on him iswutelode.
 127. Me gedafenæð to wyrcenne his weorc ðe me asende.
 128. Nu ge magen ihyren hu ðe Hælend wearð asend fram his
Almihtiga Fader, swa swa we ær cwædon.
 130. He cwæð þæt him gedafenode to wyrccenne his weorc
for þam ðe he is his Sunu of þam soðan Fæder, Almihtigæ Alesend,
of þam Almihtiga Fæder, & he æffre his weorc & al his wuldor
tealde to his heofenlice Fæder, þe hine asende.
 133. Forþan ðe he of him is al þæt he is, eafre acenned
Sunu unasegenlice; & þe Fæder nis na of nanum oðrum.
 135. Crist cwæð, þa hwile þe hit dæg bið, for þam
ðe þeo deorce niht cymð, þonne nan mon ne mæg noht to gode wyrcean.
 137. Hwilc is ðe dæg, oððe hwæt is þeo niht?
 138. Crist cwæð him sylf þæt he is ðeo soðe liht
þisses middaneardes, & he is ure dæg, ðe us mid geileafæn onliht
fram blindnesse.
 139. He cwæð, Ic eam middaneardes liht, þa hwile ðe þe
ic on middanearde æm.
 141. Hwæt wene we la, broðræ, þæt he were þa mid
monnum, þa þa he on menniscnesse on middanearde wæs, & æfter his
æriste & upstige to heofonum us wyrde ætbrogdon & his beorhte
liht, & þeo deorce niht come æfter Drihtnes upstige?
 144. Nis hit na swa þeah swa we on ðare swarte nihte ure lif
adreogon buton Cristes lihte.
 145. His <foreign>apostoli</foreign> wrohten fela wyndræ & tacnæ æfter
his upstige, & eac heom becom to ðe Halige Gast of heofenum, & heom
alle geaf alle þeodæ spæce þe on þissere worulde beoð.
 148. Heo wrohten eac þa wundræ þe Crist sylf ne wrohte; for
þan þe he sæde to heom ær his ðrowunge, Maran wundræ ge
wurcæð; & hit wearð eac swa.
 151. Swa þæt ða leaffulle men lædden ða untruman men on
heoræ lægerbeddum, & lægdon heom bi þere stræte þer þer
Petrus eode; & heom oferglad þa ðæs apostolas scæde, & heo
sona wurdon hale fram al untrumnesse for his scæde repunge.
 154. Ne hælde þe Hælend nenne mon þurh his scæde, ac
þeos miht com of him swa þeah; forþan ðe he cwæð ær to heom,
<foreign>Sine me, nichil potestis facere</foreign>; þæt is on ure spæce, Ne mage ge nan
þing/ don buton me.
 157. Þes weoruldlice dæg þe us gewunelic is, bið iendod
mid þan onsigendum æfne; ac þe drihtenlicæ dæg, þæt is ures
Drihtnes midwunung, bið us æfre astreht oð ende þissere weorulde.
 160. Swa swa Crist sylf behet þam ðe hine lufiæð, <foreign>Ecce
ego uobiscum sum omnibus diebus usque ad consummationem saeculi</foreign>; þæt is
on Englisce spæce, Efne ic beo mid eow alle dagum heonon forð oð
þissere weorulde endunge.
 164. Hwæt is ðeo deorce niht buton helledimnes, on þære
nan mon ne mæg naht to gode wyrcean, þe ðe nu on his life þes lihtes
ne gemð þe Crist us behet þurh his midwununge?
 166. Oðer is weorces timæ, oðer is ætleanes timæ.
 167. Nu is weorces timæ oð þissere weorulde endunge; &
æfter ure life bið eadleanes timæ, þonne Crist on his domsetle
clypæð to his icorenum, Cumæð nu to me, mines fæder iblætsedon,
& iagniæð þæt rice þe eow igearcod wæs fram middaneardes
anginne.
 171. Þis is þæt edlean þare rihtwisæ monnæ þe
rihtlice leofedon, & mid gode weorce Gode icwæmdon.
 172. Ðeo dimme niht bið ðonne ure Drihten clypæð on
þam miclan dome to þam manfullæ heape þe mid yfele weorce hine ær
gremoden & on unrihtwisnesse heora lif adrogon, Gewitæð fram me, ge
awarigedan, into þam ece fyre, þe is deofle igearcod & his awarigedum
gaste.
 176. Þonne underfoð heo edlean on ecere þine heoræ
arleasæ dæda þe heo æfre adrugon oð heoræ lifes ende, &
heoræ/ Drihten forsægon.
 179. On ðare nihte cwylmde, swa swa Cristes boc us sægð,
þe wælga rice; ðe walde þa habban Lazarum þone þearfæn, þe he
on his life forseah, þæt he mid his fingræ hure his tunga drypte for
þan ormete bryne þe he on cwylmode.
 182. Ac him wæs þæs wætan forwyrnd, swa swa he forwyrnde
ær þa crumen þam earmæn Lazare.
 183. Him com þa to gemynde his gebroðræ on life; wolde þa
god wyrcan, & heom warnigæn þæt heo ðider ne comen to þare
cwylmynge.
 185. Ac þa nes na weorces timæ, ac wæs edleanes; & he
wæs þa on þare nihte þær he wyrcen ne mihte.
 187. Ðis godspel is langsum & hæfð longne traht.
 188. Nu wylle we eow secgan þæt arfoþeste andgit; þæt
oðer ge magon eow seolfe understanden.
 189. Ðe mon wæs ihæled on þam halga ræstendæg.
 190. Þa sædon sonæ sume þa sunderhalgan, Nis ðes mon na
fram Gode, þe ðonne restandæg ne heald.
 191. Þa Iudeiscan heoldon heom to freolsdæge þonne
Sæteresdæg, & na ðone Sunnendæg, on þa aldan wisæn,
æfter Moyses æ; swa þæt heo on þam dæge nan ðeowtlic weorc
wyrcan ne mosten for þare micclan tacnunge ðe þe dæg tacnode, swa swa
we sædon hwilon ær.
 195. Ðe Sæteresdæg þe heo swa swiðe freolsoden is ure
gastlice freols, þe we for Gode sceolon haldan on ure life on ðare neowen
gecyðnesse, & warniæn us wið synnæ þe beoð þeowtlice
weorce.
 198. Swa swa Crist seolf cwæð on sumne godspelle, <foreign>Omnis qui
facit peccatum seruus est peccati</foreign>, ælc ðare þe synnæ gewyrcæð
is ðare synne ðeow.
 200. Is nu þe ræstandæg ure lifes timæ, on þam we
sceolon simle synne forbugon, swa we selost magon, ure Scyppende to lofe, &
gif we hwæt tobrecon, beton þæt georne.
 203. Þa Iudeiscan freolsoden þone forsædon ræstandæg
fram weoruldlice weorcum, ac heo gewemdon swa ðeah þone ilcæ
ræstandæg mid unrihte dæda & mid þam ðe heo wið cwædon
þæt Crist nære fram Gode.
 206. He heold þonne restandæg þeah ðe he ihælde þonne
blindan, forðan ðe he leofede his lif buton synnum.
 208. & we halgiæð nu him þone halgan sunnandæg,
forþan ðe he on ðam dæge of deaþe aras, ða þe he us alysde fram
þam ecan deaðe.
 210. Heo cwædon to ðam men, Do wuldor Gode; swylc heo
cwædon þæt Crist nære God, & he sceolde þancian þam
heofenlican Gode.
 212. We witen ful gearæ þæt ðæs mon is synful; ðis
sædon þa Iudeiscan be þam soðfestæn Hælende, þe ne wrohte
næfre on þisse weorulde synnæ.
 214. Ac heo weron synfulle, ðeah ðe heo swa ne wendon, &
heom wære bætere þæt heo wrohton alle dæg on þam halgan
restandæg, þone heo be þam Hælende swa huxlice spæcon heom seolfum
to wite.
 217. Ðe restandæg wes ihalgod on ðes Hælendes ðrowunge
fram ðeowtlicum weorce; ac we nu ðurfon na leng lichamlice haldæn, ac on
ure lifes ðeawum on gastlice andgite, & on gode weorcum.
 220. Þa Iudesican warigedon wodlice ðone blindan syððan he
ihæled wæs, þa he be þam Hælende spæc & befran hwæðer
heo wolden his leorningcnihtæs beon.
 222. Heo sædon him to andsware, Beo ðu his leorningcniht,
swylce he wære awariged gif he cristene wære.
 224. Ac þæt nis na warigung, ac witolice blætsung þæt
mon Criste folgie mid soðæ cristendome.
 225. Heo temdon to Moysen þam mæran lareowe þæt heo his
leorningcnihtæs weron & his lare folgodon; ac gif heo his lare folgedon,
þonne lyfdon heo on Crist, forþam ðe Moyses awrat witegunge be Criste.
 228. & þa Iudeiscan noldon nowþre folgian ne Moysen ne
Criste mid nane soðfestnesse.
 229. Ðe ihælede mon cwæð þæt God nele ihyran þa
synfulle men, ac he ne sæde na riht.
 230. Forþan ðe he ne cuðe þagyt þa halga Cristes boc þe
sæð hu þe manfulle mid mycele onbrurdnesse binnon Salomones temple hine
sceortlice ðus ibed, <foreign>Deus propicius esto michi peccatori</foreign>, þæt is, God
Almihtigæ mildsige me synfulle; & he wearð irihtwisod, & wende him
ham.
 235. We nyton, þeah he mende þæt micele wundor, þæt nan
synful man ne mihte swylce tacnæ wyrcæn.
 236. Ðe ihælede mon cwæð to þam heardheortum Iudeiscum,
Fram þissere weorlde anginne ne wearð nefræ ihyred þæt ænig mon
mihte þone mon ihælen & his eagan openiæn þe ær wæs blind
acenned; buton he fram Gode were, ne mihte he þis don.
 240. Freolice he spæc her, & ful andrædlice, Hwa mihte
openigan þa unsceapenæ eagen & him sihðe gifen, buton ðe ðe
geisceop ær Adam of eorðan & Euam of his ribbe?
 242. Ða yrsodan þa Iudeiscan & hine utdrifon.
 243. Ac Crist hine underfeng þa þa heo hine forsægen &
him sonæ cwæð to, þu ilefest on Godes Sunu?
 244. He andswyrde mid ileafan, La hwylc is he, laford, þæt ic
ilefe on hine ?
 246. & þe Hælend cwæð him to, þu hine isæge
ær, & he is ðe ilcæ þe þe to spæky.
 247. He cwæð þa mid ileafan, Ic ilyfe, Drihten, & feol
to his fotum; forþan ðe he oncneow ðet hit idafenlice wæs ðæt he
to his Drihtne mid astreahtum limum & geleafan hine gebede.
 250. Ða cwæð ðe Hælend him eft to þus, Ic com hider
on dome on þisne middaneard, þæt ða men iseon þe ne mihten ær
iseon, & þa ðe iseoð sceolon beon blinde.
 252. Þes mon wæs blind iboren, ac he iseah þurh Criste
ægðer mid eagan & mid geleafan.
 253. Þa Iudeiscan wendon þæt heo weron hale, ac heo ne
isegon na Crist mid soðæ leafæ, ne his lihtes ne bedon, for þan ðe
heo blinde weron.
 255. Heo hine isegen swutelice mid eagan, & mid hearde
heortæ huxlice forsegon.
 256. We hine ne isegon mid lichamlicere gesihðe, ac we hine
iseoð nu mid soðæ geleafan.
 258. Heo þurhwunedon on blindnesse, & we wurdon onlihte
ðurh ðone lyfigendan Drihten þe leofæð a on ecnysse.
 259. AMEN.

END_TEXT
START_TEXT

ÆHomM 4 (Ass 5)
B1.5.4.
Homily for Friday after the Fifth Sunday in Lent: Assmann 1889, 65-72.



 1. Þæt halige godspell, þe ge gehyrdon nu rædan, segð,
þæt þa bisceopealdras and þa farisei embe urne drihten ræddon on
heora geþeahte him betwynan and cwædon: Hwæt mage we la don, nu þes
man þus wyrcð swa fela tacna?
 6. Gyf we hyne forlætað swa, þonne gelyfað ealle menn
endemes on hyne and cumað þa Romaniscan leoda and ure land gegað and ure
cyn adylgiað.
 9. And heora an cwæð þa, Caiphas gehaten, se wæs sacerd
on þam geare: Nyte ge nan þing, ne ge ne þencað, þæt us fremað,
þæt an man swelte for folce and nateshwon ne losige eall seo mægð
tosomne.
 14. Nu segð se godspellere, þæt he ne sæde na þis of
his agenum andgyte,ac he openlice witegode, forðam þe he wæs sacerd
gesett to þam geare, þæt ure hælend sceolde sweltan for þeode, and
na for þeode anre, ac eac swilce gegaderian godes bearn on an, þe ær
wæron tostencte.
 20. Of þam dæge eornostlice hi anrædlice þohton, þæt
hi hyne ofslogon and swiðe þæs cepton.
 22. Se hælend þa nolde syððan openlice faran mid þam
Iudeiscum, ac ferde him þanon to anum westenum earde wið þa burh Effrem,
and he þær wunode mid his discipulum.
 26. Þa Iudeiscan ofaxodon, hu ure drihten arærde Lazarum of
deaðe.
 27. Þa ne licode him, þæt he swilce mihte betwux mannum
gefremode, forðam þe hi andodon æfre on hys dædum, and eac hi
þohton to ofsleanne þone gesæligan Lazarum, þe of deaðe aras þurh
drihtnes mihte, forþam ðe þa Iudeiscan fela gelyfdon on urne hælend
Crist þurh his ærist of deaðe.
 34. Dyslic dyrstignys heora, swilce ure drihten ne mihte Lazarum
aræran to life eft of deaðe, þeah þe hi hyne ofslogon, swa swa hi
gemynton.
 37. Se þe þone deadan arærde þurh his drihtenlican mihte,
se mihte eac swilce, þeah þe he ofslegen wære, hine eft aræran
eaðelice to life.
 40. Þa earman Iudeiscan embe þæt smeadon, hu hi þæt
soðe lif of life gedydon, and noldon smeagan, hu hi on hine gelyfdon,
þæt hi lif hæfdon mid þam soðan life and swa earmlice on ecnysse ne
forwurdon.
 45. Hi cwædon on heora geþeahte him betwynon þus: Hwæt
mage we la don, nu þes mann þus wyrcð swa fela tacna.
 47. Gyf we hine forlætað swa, þonne gelyfað ealle men
endemes on hyne and cumað þa Romaniscan leoda and ure land gegað.
 50. To þam swiðe hi smeadon and syrwdon ymbe Crist, þæt
þa bisceopealdras þæt geban setton, þæt swa hwa swa wiste, hwær
he wære to soðan, þæt he hyt cydde, þæt hi hyne gelæhton.
 54. Hi sohton þone hælend, ac hi sohton hyne yfele.
 55. Gesælige beoð þa, ðe hine secað wel.
 56. Swa hi hyne sohton, þæt hi sylfe hyne næfdon, ne we na
þe swiþor, gyf hyt be heora willan eode.
 58. Ac þa þa Crist hi forlet, þa gelæhte we hine mid urum
geleafan, and hi hyne forleton.
 60. Hyt wæs þa gehende heora eastertide, and hi woldon habban
þone halgan easterdæg geblodegodne welhreowlice mid þæs hælendes
blode.
 63. And he is þæt godes lamb, þe alysde mancynn and
gehalgode þone dæg mid his halgan blode, þeah þe þa earmingas
þæs ne wendon.
 66. Hi cwædon, þæt þa Romaniscan heora rice woldon
habban, and hyt eac syððan gelamp, swa swa hi foresædon þa, þæt
æfter Cristes æriste and upstige to heofonum comon þa Romaniscan leoda
and þæt land gehergodon and þa burh Hierusalem besæton mid fyrde,
oð ðæt hi hungre acwælon.
 71. And þa ðe hæfdon sum þing lytles to bigleofan,
þæt gelæhton reaferas and of þam muðe him abrudon unmæðlice
mid þreate.
 74. Þa ylcan reaferas urnon geond þa burh mete gehwær
secende, and hi manega ofslogon heora agenra burhwara for ðam earmlican
hungre.
 77. And man þa deadan ne mihte, þe þær adydde wæron,
sume mid þam hungre, sume þurh þa reaferas, nateshwon bebyrgean for heora
mægenleaste, ac wurpon fela hundreda forð ofer þone weall for þam
yfelan stence, þe him of eode.
 82. Þa gewunnon þa Romaniscan mid wige þa burh and þa
weallas towurpon and towendon þæt tempel and mid ealle adilogodon þa
dyrstigan burhware, swa þæt seo burh wearð geworht eft syððan on
oðre stowe, and se stede æfre syððan wæs æmtig, þær heo
ær on stod.
 88. Þa læddon þa Romaniscan þæt þær to lafe wæs
þæs folces, fela hund manna, ham to heora burgum.
 90. And þær naht ne belaf on þam lande þæs cynnes, and
is swa gefylled þæt, þæt hi forsædon, þæt hi wæron
benæmode lifes and eardes.
 93. Is swa ðeah micel dæl þæs mancynnes gehwær wide
tosawen, and Saracenas habbað þone æþelan eard, þe hi ær
hæfdon.
 96. Caiphas se sacerd cwæð to ðam Iudeiscum: Nyte ge nan
þing, ne ge ne þencað, þæt us fremað, þæt an man swelte for
folce and nateshwon ne losige eall seo mægð tosomne.
 100. Nu segð se godspellere, þæt he ne sæde na þis of
his agenum andgyte, ac he openlice witegode, forðam þe he wæs sacerd
gesett to þam geare, þæt ure hælend sceolde sweltan for þeode, and
na for ðeode anre, ac eac swilce gegaderian godes bearn on an, þe ær
wæron tostencte.
 106. Caiphas witegode, þeah þe he wyrðe nære, be ðære
anre þeode, forðam þe of þære comon manega gecorene, be þam
cwæð Crist ær: Ne eom ic na asend buton to ðam sceapum Israhela
hiwrædene, ða þe losedon.
 111. Ac se godspellere sæde be þam oðrum sceapum of
hæþenum folce, be þam se hælend cwæð: Ic hæbbe oðre scep,
þe soðlice ne synd of þysre eowde, and þa ic sceall lædan, and hi
mine stemne gehyrað, and byð an eowd and an hyrde.
 116. Þas synd þa godes bearn, þe se hælend gegaderode of
Iudeiscre þeode and of hæþenum folce to anre eowde his gelaþunge.
 119. And þis wæs gesæd be þære soðan forestihtinge,
þurh þa hi wæron gemynte on þam micclan dihte godes foresceawunge to
hys sceapa getele.
 122. Næron hi witodlice naðor ne godes scep, ne godes bearn
þa gyt, forþam þe hi ne gelyfdon þa gyt on þone hælend, ac
gelyfdon syððan, and synd nu soðlice his scep and his bearn, þa ðe he
him geceas ær middaneardes gesetnysse.
 127. On Caiphas witegunge we synd gemynegode, þæt þurh yfele
men eac swilce wæs hwilon seo witegung gefremmed, swa swa wæs þurh hyne
and þurh þone Chaldeiscan cyning Nabochodonossor, se þe þa þry
cnihtas, þe wiðcwædon his hæþenscipe, het hi gebundene wurpan into
þam byrnendum ofne and cwæð syððan to his þegnum, þæt he
gesawe on þam ofne godes sunu gangan mid þam þrym cnihtum.
 135. Nu is heora witegung and heora gelican him sylfum to forwyrde,
forþam þe hi wiðsocon Criste, be þam ðe hi witegodon, þeah þe hi
næron wyrðe.
 138. Caiphas wæs gesett sacerd to þam geare.
 139. Ac we secgað nu eow, hwi hit swa is gecweden, þæt he
gesett wære sacerd to ðam geare.
 141. God bebead Moyse on þam munte Sinai, þæt Aaron, his
broþor, sceolde beon sacerd and his sunu æfter him, and syððan æfre
forð of þam anum cynne sceolde beon gecoren to þam sacerdhade, swa swa nu
synd bisceopas, and ne moste na ma to ðam micclan hade, buton an æfter
anum of þam ylcan cynne.
 148. Ac þa Iudeiscan hæfdon for heora gytsunge and for heora
sacum gesett nu æt nextan, þæt hi ma sacerda him gesette hæfdon, and
sceolde ælc þenian to anes geares fyrste, swa swa Caiphas wæs þæs
geares sacerd.
 153. Hi hæfdon þone had, þe nu habbað bisceopas to godes
þenungum, ac hi ne þorfton mæssian, forðam ðe huselhalgung næs,
ærþam ðe se hælend ær his þrowunge gehalgode hlaf and win to
husle and het syððan don swa on his gemynde, and þa wæs seo mæsse
asteald þurh þone mildheortan Crist, þe us þæt wed sealde urum
sawlum to clænsunge.
 160. We moton nu geendian þyses godspelles race, swa swa seo
geendung us sæde hwene ær, þæt þa Iudeiscan of þam dæge
þohton, þæt hi Crist ofslogon and swiðe þæs cepton.
 164. Se hælend þa nolde syððan openlice faran mid þam
Iudeiscum, ac ferde him þanon to anum westenum earde wið ða burh Effrem,
and he þær wunode mid hys discipulum.
 168. He forbeah þa Iudeiscan, þeah þe he beon mihte ungederod
mid him, swa swa he dyde foroft.
 170. Ac he beah to ðam westene fram heora wodnysse, oð ðæt
se tima com, þæt he sylfwilles eft þam deaðe genealæhte and ongean
ferde.
 173. Þa þa he hi forbeah, þa sealde he bysne hys halgum
folgerum, þæt hi forfleon moston þæra arleasra ehtnysse buton
ælcere synne and heora lif gebeorgan and forbugan þa reðnysse.
 177. Se mildheorta hælend, þe swa micel forbær for us
synfullum, sylle us forgyfennysse and his mildheortnysse and mid him wununge on
þære ecan worulde.
 180. Sy him wuldor a on ealra worulda woruld ecelice.
 181. Amen.

END_TEXT
START_TEXT

ÆHomM 5 (Ass 6)
B1.5.5.
Homily for the Third Sunday after Easter: Assmann 1889, 73-80.



 1. Ure leofa hælend, þa ða he her on life wæs, mid mannum
wunigende and wundru wyrcende, þa þa hit genealæhte, þæt he his
lufe geswutelode eallum mancynne mid micelre eadmodnysse, þæt he syllan
wolde hine sylfne for us, þa on ðam frigeæfene, þæs þe he on
mergen þrowode, þa manode he his folgeras, þe him folgodon on life, mid
langsumere spræce and hi lærde georne mid luflicum wordum and gewissode
hi, forðan þe he fundode þa to ferenne of worulde, of ðisum
earfoðnyssum to his ælmihtigan fæder.
 12. Iohannes awrat þis, þe wæs his <foreign>discipulus</foreign>, swiðe
leof þam hælende, þe gehyrde þa his word, swa swa þis godspell nu us
sægð heræfter: <foreign>Modicum et non videbitis me, et reliqua</foreign>, Medemmicel
hwil is, þæt ge me ne geseoð, and eft is lytel fæc, þæt ge me
eft geseoð, forðan þe ic fare nu to minum heofonlican fæder.
 19. Þa wundrodon hi swiðe þære sægene him betwynan, and
se hælend þa oncneow, þæt hi hine axian woldon þæra worda
digolnysse, and geandwyrde him þus: Soð, soð ic eow sæcge, þæt ge
sceolon wepan and on mode heofian and þes middaneard blissian.
 24. Ge beoð geunrotsode, ac eower unrotnys bið witodlice
awænd eow eall to blisse.
 26. Þonne þæt wif acænð, hyre cymð unrotnys.
 27. Eft þonne heo hæfð hyre cild acenned, þonne forgyt
heo hire unrotnysse, forþan þe man is on middanearde acenned.
 30. Nu eornostlice hæbbe ge sume unrotnysse, and ic eft eow
geseo and eower heorte blissað, and nan man ne mæg eowre blisse eow
ætbredan.
 33. We habbað nu gesæd þus sceortlice þis godspell
anfealdum andgite on Engliscum gereorde, and we eac wyllað sum andgit eow
sæcgan of ðæs hælendes wordum eow to geleafan.
 37. Medemmicel hwil is, þæt ge me ne geseoð, and eft is
lytel fæc, þæt ge me eft geseoð, forðan þe ic fare nu to minum
heofonlican fæder.
 40. Þeos hwilwende gesihð, þæt hi hine gesawon and eft ne
gesawon, to ðam swiðost belimpð, þe him þa mid wæron and his word
gehyrdon, forþan þe Iudas com mid þam cwealmbærum on þære ilcan
nihte mid ormætere wæpnunge and eac mid leohtfatum and belæwde þone
hælend þam arleasum cwellerum, swa swa him ær gewearð, and hi hine
læddon to heora heafodmannum.
 48. He wearð þa on frigedæg gefæstnod on rode and on
æfen bebyrged æfter his forðsiþe.
 50. And hi ða ne gesawon syððan þone hælend, oð
ðæt he on sunnandæg, swa swa he him sæde ær, gesund aras of
deaðe and geswutelode hine his halgum apostolum and hi gefrefrode, and he
menigfealdlice heora mod gegladode mid his fægeran lare, hu hi læran
scoldon ealle þeoda on ðisum middanearde to þam soðan geleafan, swa swa
witegan sædon be his agenre þrowunge and be his æriste and be his
upstige eft syððan to heofonum.
 60. Þa wundrodon hi swiðe þære segene him betwynan, and se
hælend ða oncneow, þæt hi hine axian woldon þæra worda
digolnysse, and geandwyrde him þus: Soð, soð ic eow secge, þæt ge
sceolon wepan and on mode heofian and þes middaneard blissian.
 65. Þa þe Crist lufedon and his lare gehyrdon mid him wunigende
and his wundru gesawon, þa wæron sarige and swiðe geunrotsode, þa ða
hi gesawon, swa swa we sædon ær, þæt þa cwelleras comon and hi
Crist gebunden læddon to þam heafodmannum.
 70. And hi hine fordemdon unscyldigne to deaðe, and þa swiðe
blissedon þa þe middaneardlice þing lufedon to swiðe.
 73. Þæt wæron þa Iudei, þe wunnon on ðone hælend,
and him hefigtyme wæs, þæt hi hine gesawon, forþan þe he ameldode
heora manlice geþohtas and heora unrihtwisnysse he him openlice sæde.
 77. Þa wurdon hi swiþe bliþe, þæt hi geseon moston
æfre þone dæg, þæt he fordemed wurde to swa bysmorlican deaðe,
swa swa hi him gemynton, forþan þe on ðam timan næs on þære
þeode nan deaþ swa huxlic swa swa on rodehengenne.
 82. Ge beoð geunrotsode, ac eower unrotnyss bið witodlice
awænd eow eallum to blisse.
 84. Hi wurdon geblissode wundorlice on mode þurh þæs
hælendes ærist and his upstige to heofonum, þa ðe hine lufedon.
 86. Ac þas word belimpað to eallum þam geleaffullum, þe her
on life swincað and þurh wop gewilniað þæs ecan wuldres mid him.
 89. Þonne þæt wif acænð, hyre cymð unrotnyss, and eft
þonne heo hæfð hire cild acænned, þonne forgyt heo hire unrotnysse,
forðan þe man is on middanearde acænned.
 93. Þæt wif is her gecweden eall Cristes gelaþung on
gastlicum andgite, þe is his agen bryd, swa swa hit oft sægð swutollice
on bocum, þæt heo is ure modor and mæden and swa þeah symble acenð
hire cild þam hælende on þam halgan fulluhte to þam heofonlican life,
and heo ne mæg na beon butan earfoðnyssum, þonne heo æfre sceal
winnan wið ða unþeawas and wið ða heafodleahtras her on þissum
life.
 102. Ac þonne heo oferwinð þa gewitendlican geswinc and þa
leahtras ofercymð þurh Cristes sylfes fultum, þonne ne gemunð heo hire
modes biternysse, gif heo þa gastlican cild gode acennan mæg.
 106. <foreign>Existimo enim, quod non sunt condignæ passiones huius
temporis ad futuram gloriam, quæ revelabitur in nobis</foreign>, Paulus, þeoda
lareow, cwæð on his larbocum: Ic wene soðlice, þæt ne synd na
emlice þissere tide þrowunga þam toweardum wuldre, þe bið geswutelod
on us sylfum þonne, þæt is on heofonan rice, gif we her nu swincað,
feohtende mid geleafan wið leahtras and synna.
 114. Ac ealle we forgytað þæt ærre geswinc, gif ure sawla
becumað gesælige to Criste.
 116. Se bið soþlice acænned, þe siðað to Criste to
ðam ecan life, on ðam þe he a leofað, swa swa þa halgan martiras,
þe her micel þrowedon, and þa clænan <foreign>confessores</foreign>, þe Criste
þeowedon and nu libbað mid him.
 120. And we on life healdað heora gemynd nu mid mæssum and
lofsangum on þam dæge, þe hi gewiton of þissere worulde to Criste, and
þæt is heora gebyrtid on bocum gecweden, nateshwon woplice, swa swa man
bewepð deadne, ac swiþe wuldorfull mid ecum wurðmynte.
 126. Þæt cild, þe bið acænned, sona hit cyð mid wope
and þærrihte witegað þissere worulde geswinc and þa toweardan
costnunga, þeah þe hit ne cunne nan þing, forðan þe hit cymð hyder
to hefegum geswince and to micclum gewinne, swa swa Iob iu awrat, and swa swa
Salomon sæde on his gesetnyssum.
 132. Nu eornostlice hæbbe ge sume unrotnysse, and ic eft eow
geseo and eower heorte blissað, and nan man ne mæg eowre blisse eow
ætbredan.
 135. Þis he gecwæð þa be ðam þe him folgodon and eac
be þam eallum, þe hine lufiað, forþan þe he geseah hi, syððan he
of deaðe aras, and he hi gefrefrode, swa swa we her foresædon.
 139. And dæghwamlice he gesihð þa þe hine lufiað and
heora geþyld gewelegað gewunnenum sige, þonne hi sigefæste beoð
oferswiðedum costnungum.
 142. Us ealle he gesihð on ðam ecan wuldre, and ure heorte
blissaþ on his gesihþe þearle, and þa micclan blisse us ne ætbret
nan man, forðan þe ðær ne wunað nan wiþerwinna, ne nan yfel
ehtere, þe us dreccan mage, þonne Crist ure lif, þe we lufiað nu, us
æfre gegladað on ealre godnysse.
 149. We wyllað nu sæcgan be þam ungesæligum Cristes
cwellerum, hu forcuðe hi ðohton, þa ða hi feoh sealdon, swa swa us
sæde se godspellere, eallum þam weardmannum, þe wæron asænde fram
þam ealdorbisceopum to Cristes byrgenne, þæt hi his lic bewacedon,
þæt he ne wurde forstolen.
 155. Hi comon þa and cyddon, þæt Crist aras of deaðe, and
þa heafodmenn sona on synderlicum geþeahte þone sceat him sealdon and
bædon, þæt hi sædon, þæt þæs hælendes lic him wurde
forstolen, midðam þe hi befulon fæste on slæpe.
 160. Hi namon þone sceatt and swa þeah muþetton and on
synderlicum runungum þæt riht eall ræddon.
 162. Þa wurdon þa Iudeiscan wodlice astyrode wið ðone
halgan Ioseph, þe ðone hælend bebyrigde, swa swa Hieronimus sæde
syððan on his cranice, þæt hi setton þone Ioseph sona on cweartern,
forþan þe he him on teonan his lic bebyrigde on eall niwre þruh and he
hine behwearf.
 168. Hwæt, þa godes wundor þær wearð geswutelod on
þære sweartan nihte, þa ða he sæt on þam cwearterne, þæt
þæt stænene cweartern stod eall on lyfte up fram þære eorðan,
swylce englas hit ahofon up be mannes wæstme.
 172. And Ioseph wearð ahred, swa þæt þa heardheortan his
næfdon nan þing, ne him nan bliss ne becom of Cristes æriste.
 175. Þa cwædon þa weardmenn, þe bewiston Cristes lic, to
þam hetelum Iudeiscum mid hospe him þus to: <foreign>Reddite nobis Ioseph, et nos
reddamus vobis Christum</foreign>, Agifað us nu Ioseph, and we agifað eow Crist.
 179. Manege unblissa and micele sorga becomon þam Iudeiscum, swa
swa us cyðað bec, æfter Cristes selge, be ðam we sædon hwilon on
Engliscum gewritum, hu hi wurdon adydde.
 183. And hi maran sorge sceoldon habban eft, þonne hi on domes
dæg fordemde beoð to helle mid ðam hetolan deofle, þe hi forlærde
to þam.
 186. Sy nu wuldor and lof þam welwillendan hælende a on
ecnysse, þæt he us alysde.
 187. Amen.

END_TEXT
START_TEXT

ÆHomM 6 (Bel 3)
B1.5.6.
Twenty-Second Sunday after Pentecost: Belfour 1909, 22-30.



 1. <foreign>Erat quidam regulus cuius filius infirmabatur Capharnaum &
reliqua</foreign>, Ure Hælend com hwilon to Chanan, þam tune on Galileiscre scire,
ðær ðær he swyðest bodede; & on þam tune he awende hwilon
water to wine, six fate fulle mid þam fyrmestan wine.
 5. Ða wæs sum underkyng on Capharnan burig, & his sune
ða læg seoc to forðfore.
 7. Ða axode þe underkyng embe þæs Hælendes fær,
þæt he from Iudea londe com to Galileam, ferde þa to þam Hælende
& hine bæd georne þæt he sceolde faren & his sune hælen,
þe læg þa æt forðsiðe his lifes unwæne.
 10. Þa andswarde þe Hælend þus ðam underkynge, Buton ge
tacne iseon, nelle ge ilyfæn.
 11. Þe underkyng him andswarde eft, La, leof Drihten, fare to
mine sune ær þan ðe he swælte.
 13. Ðe Hælend him cwæð þus to, Fare ðe nu on þinne
wæg; þin sune leofæð.
 14. Ða ilyfde þe kyng ðæs Hælendes spæce, &
wende him hamweard, & hopode to þan.
 15. Ða comen ðæs on maregen his men him togeanes &
cydden him mid blisse þæt his sune leofede.
 17. Ðe fæder heom befran þa mid fyrwetnysse sonæ, on
hwylcere tide þe sune gewurpte.
 18. Heo sæden him to andsware, Gyrstændæg he wurpte; swa
ofer midne dæg, þæt hine forlet þeo fefor.
 20. Þa oncneow þe fæder þæt hine forlet þe fefor on
þare ylcæ tide þe ðe Hælend him to cwæð, Fare þe nu ham
raðe; þin sune leofæð.
 22. & he þa sylf ilyfde, & all his hired þurh
ðæt.
 23. Ðis godspel is nu sceortlice isæd on Englisc, & we
wullæð eow sæcgæn sum andgit þerto of þare trahtnunge bi
eowræs andgites mæðe; na swa ðeah to longlice, þæt hit eow
æðryt ne þynce.
 26. Underkyng is ihaten þe under þam casere rixæð; &
on þam time wæron caseres on Rome swa þæt heo ahton ða anweald
& cynedom ofer alne middaneard & ofer alle kyngæs æfter Cristes
acennednysse.
 29. & heo kynelice rixoden fela hund geare; & heom mon
feorran brohten of huwhilce londe ægðer ge lac ge gafol; & heo sume
eac comen to Englelonde hwilon, & ðer forðfærdon, heoræ forwel
felæ.
 32. Ða wæron ða underkyngæs þam casere underðeode, to
ðam ðe heo wolden, & heoræ wurðscipe wæs bi þæs caseres
willæn, loca hu he wolde.
 34. Ðæt cydde þe casere þam kynge Archelau þæs
Herodis sune, þe þa childræn acwalde.
 35. He sette ut of kynestole & sende hine on wræcsiðe for
his forwenednysse.
 36. & gesette for hine feower oðre kyngæs, þa wæren
fiðerricæn, for þan ðe heoræ ælc hæfde feorðen dæl
þæs rices on Iudea londe; & wæs swa ilytlod heoræ ælces
andweald, þæt heo unðances sceoldon bugan þam casere, to his
kynegyrde.
 40. Nu wæs þes kyng þe com to Criste underkyng ihaten on
þa ylcan wisæn, & he bæd his sune hælu, swa swa hær sægð
þis godspel, þe læg ða æt forðsiðe on Capharnan burig.
 43. Ða andswarde þe Hælend þus þam underkynge.
 43. Buton ge tacnæ iseon, nylle ge ilefæn.
 44. Næs þe kyng alles buton Cristes ileafæn, ða ða he
hine bæd þæt he hælde his sune; ac he næfde swa ðeah alne
geileafan, swa swa mon ilyfæn sceal on ðone lifigenden Hælend, þæt
he mæg alle þing on ælcere stowe.
 47. He mihte hælen mid his hæse his sune, swa swa he ða
dyde, ðeah ðe he ne siðode ham to his huse mid him & hine swa
gehælde/.
 49. Ðe kyng nyste þa gyt þæt Crist mihte swa don & mid
his worde hine hælen, & he forþy bed hine þæt he ðer come &
ðone cnapæn hælde.
 51. Gif he rihtlice ilyfde, he sceolde ðonne witen þæt God
sylf is æghwær, on ælcere stowe, þurh his mycele mihte; & mæg
æfre hælpan allum ðe to him clypiæð on ælcere stowe.
 54. Wen is þæt eower sum þisses wundrige nu, hu ðe
Almihtigæ God ælcne mon ihere, beo ðær he beo, gif he bit his
mildsunge.
 56. Ac gesceawæ þas sunnæn hu heo scynæð æghwær
& send hire leomen to alle londum endemes; & heo is ðeah gesceaft
isceapen þurðh þone Hælend.
 58. Mycele swyðor mæg þe Almihtigæ Wealdend his leomen
senden to his ileaffullum monnum on gehwylcum londe, locæ hu he wulle, &
heom swa frefren, & his fultum heom don þurh his mycele gife þe mæg
alle ðing.
 62. Þe underkyng him andswarde, Efest la, leof Drihten, far to
mine sunæ ær þan ðe he swelte.
 63. Her him tweonode eft for his andgitleaste.
 64. He sceolde ilyfen þæt þe leofæ Hælend mihte his
sune hælen swa swa he Lazarum dyde, þeah ðe he dead wære, þurh his
drihtenlice mihte.
 66. Forþan ðe Lazarus læg on burigene feower niht fule þa
stincende; ac he forð stop sonæ þa ðe ure Hælend hæt hine
forþgan, & he syððan leofede longe mid monnum.
 69. Crist cwæð to þam kynge, Far ðe nu on ðine wæg;
þin sune leofæð; & his sune wearð swa from his seocnysse hal.
 70. Sum hundredes aldor com to þam Hælende hwilon on oðre
stowe, & cwæð ðus to him þa, Eala, ðu leofe Drihten, min
cnapæ lið æt ham al on paralisim, & he yfele þrowæð.
 73. Ðe Hælend him cwæð to, Ic cume me sylf to him &
ic hine hæle.
 74. Þa cwæð þe hundredes aldor, Ne am ic na wurðe,
Drihten, þæt ðu swa don sceole, þæt ðu under mine rofe ingonge
mid fotum; ac cwæð þin word, & min cnapæ bið hal.
 77. Ic sylf am nu an mon on anwealde iset, & ic habbe under me
monigæ cnihtæs on fare; & ic cwæðe to ðissum, Far ðu, &
he færð; al swa eft to oðrum, Cum þu, & he cymæð sonæ;
& to mine ðeowe, Do þus, & he deþ.
 80. Ða wundrode þe Hælend his wordæ & geleafen; &
on ende cwæð to him, Far ðe nu hamweard, & getimige þe swa swa
ðu ilyfdest.
 82. & his cnapæ wearð ihæled on ðare ylcan tide.
 83. Ðe underkyng laðode Crist to his huse ham; & he nolde
swa ðeah nateshwon mid him faren.
 84. & he wolde unlaðod to þam licgendæ cnapæ þæs
hundredes aldres, swa swa ge ihyrdon nu for his eadmodnysse, þæt he eac
swutelode þæt we sceolen arwurðiæn þa eadmoden symle, &
þæs monnes gecynd na his mihte wurðiæn.
 88. We ne cunnon wurðiæn witollice on monnum þæt heo
Godes anlicnysse habbæð on heom sylfum, ac þa welan we wurðiæþ
wolice on ðam ricum.
 90. Ac þe Hælend nolde siðiæn mid þam kynge, ðeah
ðe he ibeden wære; ac wæs gearu to farenne to þam bæddrædæn
cnapæn/, ðeah ðe ðe hundredes aldor hine þæs ne bede, þæt he
swa geswutelode þæt we sceolon tocnawæn hwæt we us sylfe beoð, na
hwæt we sylfe habbæð, & þa soðan eadmodnesse on us sylfe
cyþan.
 95. Ða ilyfde þe kyng þæs Hælendes spæce, &
wende, him hamweard, & hopode to þam.
 96. On þæs Hælendes wordum he undernam geleafan; &
sæ ðe mid twynunge com to ðam Hælende, þe ferde ileafful to his
londe hamweard; & he forþan earnode swa his sune hæle.
 99. Ða comen ðæs on maregen his men him togeanes, &
cyddon him mid blisse þæt his sune leofode.
 100. Þe fæder heom befran ða mid fyrwytnysse sonæ, on
hwylcere tide ðe sune wurpte.
 102. Heo sæden him to andsware, Gyrstendæg he wyrpte; swa
ofer midne dæg þæt hine forlet þeo feofer.
 103. On ðare seofoðen tide wearð his sune ihæled, &
þæt getel is halig þurh ðone Halgæ Gast on his seofenfealde gyfe,
ðe ure sawle onlihtæð; & he us dæþ forgyfennysse alræ ure
synnæ/.
 106. Ða oncneow þe fæder þæt hine forlet þeo feofer
on ðare ylcan tide þe ðe Hælend him to cwæð, Fare þe nu ham
ræðe; þin sune leofæð; & he þa sylf lyfde & all his hired
þurh ðæt.
 109. Þeo Cristes boc us sægð þæt Crist sylf bodede
twegen dages on an on Samarian burig, & heo ða ilyfdon þurh his lare on
God.
 111. Nu ilyfde þes kyng on Crist mid his hirede þurh ðæt
an wundor þe he wrohte on his sune; forþan ðe monige ilyfæþ of alle
londe on Crist of hæðenum ðeodum þurh his halgum apostlum þe
þæs Hælendes æ ofer lond seowon.
 114. Ða Iudeisce isægen hu he wrohte tacnæ mycele &
monigæ him sylfe tomiddes; ac swa ðeah to feawe of þam folce ilyfdon.
 116. Ða Iudeisce boceræs bifrynnon hine hwilon, Sæge us, we
biddæþ, on hwæs mihte ðu wurcæst þas syllice wundræ; oððe
hwa geaf þe ðesne andweald þæt ðu swylce ðing makyge?
 119. Ðe Hælend heom andswarde, Sæcgð me nu an ðing,
wæs Iohannis fulluht of heofenum oððe of mannum?
 120. Ða smeadan ðe boceræs betwyx heom, þus cwæðende,
Gif we him nu sæcgæð þæt his fulluht beo of heofene, þenne
andswaræþ he us, Hwi nolde ge him ilefen.
 123. Gif we þenne sæcgæþ þæt his fulluht is of
monnum, þenne wule al folc us oftorfiæn mid stanum, for þan ðe heo
witæn to soðe þæt Iohannes is witegæ.
 125. Heo cwæden þa to andsware, Nute we na to sæcgenne
hwanon Iohannis fulluht beo; & þe Hælend heom andswarde, Ne ic eac eow
ne sæcge on hwylcere mihte ic makige þas wundræ.
 128. & heo letæn þa swa.
 128. Þa boceræs wæron ablende on mode þa þa heo nolden
sæcgen soð be Iohanne, ðonne heo wæl wiston þæt his fulluht
wæs of Gode; & heo dweloden swyðe þa ða heo swylces axoden, hwanon
Cristes miht wære on his mycle wundrum.
 132. For þan ðe heo mihten icnawæn, gif heo cyðen ænig
god, þæt nan mon ne mihte makigen swylce tacnæ butan Gode sylfum,
oððe on Godes nome, þe ðe ane wurcð wundræ ðurh his mihte.
 135. Swa swa þe sealmwurhte song hwilon bi Gode, <foreign>Benedictus
Dominus Deus Israelis, qui facit mirabilia solus</foreign>; Ibledsod is þe Drihten
Israele ðeodæ God þe ðe ane wurcæð wundræ þurh his mihte.
 138. Forþan ðe nan mon ne mæg nane mihte fremmæn, buton
God wurce þa wundræ ðurh þone mon.
 140. Þe ðe him sylf makæð mihte & wundræ butæn
ælcum men; ðam is anweald & wuldor & wurðment on ecnysse a to
worulde.
 141. AMEN.

END_TEXT
START_TEXT

ÆHomM 7 (Bel 4)
B1.5.7.
Twenty-Third Sunday after Pentecost: Belfour 1909, 30-40.



 1. <foreign>Simile est regnum celorum homini regi & religua</foreign>.
 3. Cristes iwunæ wæs ðæt he wolde oft spæcæn on
deopum bigspellum to his <foreign>discipulis</foreign>; ða sæde he hwilon bigspel to heom.
 5. Heofene rice is ilic ane kynge, he ðe hæfde mot wið his
men hwilon & wolde mid gesceade settan his spæce.
 6. He spæc þa wið ænne mon þe him ahte to geldene ten
þusend pundæ, & manode him þæs feos.
 8. Ða næfde þe ðegen nane mihte to þam þæt he ðam
laforde his lane forgylde; ac þe laford het þa lædon ðone þægen
mid wife & mid alle his cildrum & syllæn wið feo, þæt hure
his lan wurde him forgolden.
 11. Þa feol ðe þægen adun to his lafordes fotum &
bæd hine georne mid þissum worde, cwæðende, La, leof, let me fyrst
& ic þin feoh forgylde.
 13. Ðe laford þa mildsode þam ðegene þerrihte, &
læt hine faren, & all þæt feoh him forgeaf.
 14. Ða eode þe ðegen ut; & he efne þa imette sumne
oðerne mon of his agenum iferum, þe ahte him to geldenne hundtentig
penegæ.
 16. & ilæhte hine sonæ, & lægde hine adun &
hine ofðryhte, ðus cwæðende him to, Ageld nu swiðe raðæ
þæt þæt ðu me geldæn scealt.
 17. Ða geælnode ðe oðer hine up swa ðeah, & feol to
his fotum fyrstes him biddende.
 18. Bihet þæt he wolde al his feoh him forgeldæn.
 20. Þa nolde þe ðegen læten him nænne fyrst, ac sette
hine on cwearterne mid swiðlicum gramæ oð ðet he him forgylde
unðances his feoh.
 22. Ða isægen þa hiredmen hu ðe þegen dyde embe ðone
oðerne, & unrodsoden unglededon swiðe & cyddon þam kynge hu he
idon hæfde.
 24. Ðe kyng het þa sonæ hine clypiæn him to, &
cwæð ðus mid yrre, Ealæ, ðu, yfelæ ðeowæ, ic forgeaf þe
ðone sceat, swa swa ðu me bæde; & ðu noldest forgifæn swa
þinum geferæn & him swa mildsiæn, swa swa ic ðe mildsode.
 27. Ða yrsode ðe laford, ant læt hine bitæcen þam
stiðum witnerum, þe hine witniæn sceolden, oð ðet he forgylde al
ðæt feoh him seolfum for his arleasnesse þæt þæt he him
forgeaf.
 30. Nu sægð us þis godspel þæt þe Hælend þa
sæde.
 31. Al swa deþ to soðan min heofenlice Fæder eow, gif ge ne
forgifæð eowrum gebroðrum, ælc an of his heortæn, þæt
þæt he agylte.
 33. Her is mucel andgit eow monnum to witenne; & we nimæð
her to to ðissere trahtnunge Augustinum ðone wisæ, ðe we wæl
truwiæð, swa swa he hit gelogode on ðare Ledenspæce; & we al swa
hit sæcgæð on Engliscere sprece eow.
 37. Heofene rice is ihaten on ðissere stowe Godes agene laðung,
þæt is, al Godes folc, ðe rihtlice ilefæð on ðone lifigende God;
& on þare laðunge gewurð þeos gelicnesse, for þan ðe God sylf
is þe soðæ kyng þe us monnum mildsæð for his mycele cyste, &
wule þæt we mildsien oðrum monnum al swa.
 41. Ðe Hælend cwæð hwilon to þam halgan Petrum ðus,
Gif þin broðor synegæð wið þe, cyð him onsundron ærest.
 43. Gif he þe ihyræð, swa ðu strynest hine Gode.
 44. Gif he þe ne ihyræð, hafe ðe to gewitæn ænne
broðor oððe twegen, & ðrea hine eft swa; ant gif he him ne
gehyrð þæt he hine gerihtlæce, sæge ðenne openlice on alle
gelaðunge.
 46. Gif he ðonne ne gehyrð ða halga laðunge, beo he ðenne
ælfremed, swa swa hæðen mon from ðe.
 48. Ða axode Petrus, Hu ofte sceal ic forgifæn?
 48. Bið inoh seofen siðum?
 49. & him sæde ðe Hælend, Ne sæcge ic na seofen
siðum; ac ðu scealt forgifan seofon siðon gewis, & hundseofentig
siðon.
 51. Ða sæde him ðe Hælend syððan þis bigspel, swa
swa we hwene ær eow sæden on Englisc.
 52. For þan ðe he us lærde mid þare licness, & nolde
þæt we loseden, from his lufe ælfræmede.
 53. Ælc mon eornestlice ah to geldene sum þing, ant hæfð
oðerne mon þe him sceal sum ðing; forþon ðe nan mon nis ðe næbbe
sume synne, ant nan mon nis eft aht eað fynde on life þe næbbe oðerne
mon ðe wið hine agylte.
 57. Nu sette God sylf us þesne regol betwyx us, þæt we þam
forgifan þe wið us agyltæð, þæt God us forgife ure gyltæs
wið him.
 59. Twa weorc beoð þare soðan mildsunge þe us alysæð
be Cristes sylfes lare.
 60. <foreign>Dimitte & dimittetur uobis, date & dabitur uobis</foreign>, He
cwæð, Forgife ge, and eow bið forgifen.
 61. Doð god oðrum monnum, & eow bið god igifen.
 62. Ðu bist mildsunge æt Gode; mildsæ ðu oðre men.
 63. Ðu wylt underfon god; tyðæ ðu oðre men, na for
ðissum life ane, ac for þam ece life, ðær ðe bið forgolden be
hundfealde iwiss swa mycel swa ðu bi anfealde her monnum tyðæst for
þæs Hælendes lufæn, ðe ðe het don swa.
 66. Nu mage we axiæn swa swa Petrus axode, Hu ofte we sceolon
oðrum monnum forgifæn?
 66. Ælce dæge we biddæþ ure synne forgifennysse on þam
<foreign>paternoster</foreign>, swa swa Crist sylf us gesette þæt gebed; ærest his
<foreign>apostolis</foreign>, & heo syððan us forþ, þæt God sylf us forgife ure
synnæn wið hine, swa swa we forgifæð þam ðe wið us
agyltæð.
 71. Nu acsoð God þe hu felæ synna he forgife þe, þenne
sægest ðu, alle; do þu al swa ðe sylf forgif allum þam monnum ðe
wið þe agyldtæþ.
 73. Hwæt gemænð þonne ic cwæðe þæt monigfealde
getel seofen & hundseofentig?
 74. Nu sægð us Augustinus mycele tacnunge be ðam getæle
þus.
 75. Ða þa ure Hælend wæs her on life ifullod, þa tealde
þe godspellere Lucas from Criste sylfum upweard to Adame alle þa
fæderæs æfre, from men to oðrum; & he funde þa seofen and
hundseofentig fæderæs, þæt beoð swa fæla mægða.
 78. Ant Matheus þe godspellere ongon to tellenne fram Abrahame
duneweard oððet Cristes acennednysse.
 80. He tealde niðerweard hu Crist com to middanearde, & Lucas
tealde upweard fram Cristes fulluhte, forþan ðe his upstige ongan on þam
fulluhte.
 82. On his fulluhte wæron heofenæs iopenode, ðæt iseah
Iohannes, þe hine fullode, & Lucas tealde þanon, swa swa we sædon
ær, upweard to Adame seofen & hundseofentig mægða.
 85. Nu næs nan mægð forlæten æfre from men to
oðrum; ne nan synna þæt ne sceal beon forgifen.
 86. Forþan ðe on ðam fulluhte beoð alle synna forgifenæ,
ðanon þe Lucas tealde þa mægracan upweard.
 88. Ða ða ðe Hælend wolde her on life beon acenned on
þare seofan mægðe & ðare hundseofenteoðan mægðe, & bead
syððan Petrum þæt he swa oft forgife, ðæt he geswutelode þæt
alle synna sceolen beon a forgifene be ðam ylcæ tele.
 91. Git þær is oðer tacnuncg alswa deop swa ðis.
 92. Godes lage wæs isett þurh hine sylfne, iwriten on twam
stænene weaxbræden mid tyn ealicum wordum, þæt is <foreign>Decalogus</foreign>
icwæden on Leden, ða he bitæhte Moysen on ðam munte Synay his folce
to steore, & forð swa us alle.
 95. Nu is þæt tynfealde getel on ðam tyn ðusendæ, swa
fela ðusend pundæ sceolde þe ðægen þam kynge; & hundteontig
penegæ bið tyn siðes tene, swa mycel sceolde þe mon þam þegene bi
þam ylce getæle be þam tyn bebodum þe God sylf sette his monnum to
steore.
 99. On ðam tenfealde getæle bið Godes lage ifylled; & on
endlyfænfealde bið þeo forgeagednysse þæt mon Godes lage
tobræce mid forgægednysse & synna gefræmme on his gesetnysse.
 102. Forþyg weron itealde on þam Godes itælde, þe Moyses
wrohte on þam wæstene, þa alles endlyfæn wæbb betwyx þam oðrum
webbum.
 104. Þa endlyfæn wæron hærene for ðare dæþbote
and for þare andetnysse mid bireowsunge, þe ðe mon don sceal, þe Godes
lage tobræcð; & he sceal mid stiðnysse his synne gebeten.
 107. Nu forgeaf þe kyng, swa swa ðis godspel cwæð ær,
alne þone mycele gylt mildelice þam þegene, ðeah þe he wurðe
nære; ac he nolde forgifæn his agenum iferæn ðæt ðæt he him
sceolde mycele læsse gesceat þonne him sylfum wæs forgifen.
 110. He nolde getyðian ðæt ðæt him wæs ityðod,
& he wearð þa bitæht to tintregienne þam stiðum witnerum, þe
hine witniæn sceolden oððet he forgylde alne þone sceat.
 113. Nu sægð us þis godspel þæt þe Hælend þa
sæde, All swa deþ to soðan min heofenlice Fæder eow, gif ge ne
forgifæð eowrum gebroðren, ælc an of his heortæn, ðæt
þæt he agylte wið hine.
 116. Johannes þe apostol, ðe wæs eac godspællere, awrat
on his pistole ðissum wordum cwæðende, <foreign>Si dixerimus quia peccatum non
habemus ipsi nos seducimus & ueritas in nobis non est & cetera</foreign>, Gif we
sylfe sæcgæð þæt we synnan næbbæð, we bipæceð us
sylfum & soðfestnysse ne bið on us.
 120. Gif we ðonne andetteð ure synnæn geornlice, God bið
us itreowe, & eac swiðe rihtwis, & forgyfæð us ure synnæn
þurh his soðæ lufe, and eac us afeormæð fram unrihtwisnesse.
 123. We sceolon forgyfæn ðam ðe wið us agyltæð, swa
swa ðe Hælend sæde, be ðam ðe ge sylfe herdon, of inneweardre
heortæ þæt he us mildsige.
 125. Ac ne cwæð þu na mid wordum þæt þu wylle
mildsiæn, & ælcige swaðeah wiðinnæn ðinre heortan; for þan
ðe God isihð þin ingehyd swytellice, þeah ðe men nyten hwæt ðu
on mode bihydest.
 128. God cwæð eft nu to þe, Ic forgife nu ærest þe;
forgif þu hure syððan; & gif ðu swa ne dest on eornost, ic wulle
habban eft æt þe þæt þæt ic ðe ær forgeaf; ðis is to
understandenne mid inneweardre heortan.
 131. Ac Augustinus us sægð ðæt mon steoræn sceal his
agene childum mid æge & mid lufe, hwilon mid wordum, hwilon mid
swingelum, gif he ælles ne mæg heoræ dysig alecgæn.
 134. Ðæt bið yfel geðyld þæt ðu iðafige þinum
bearne/ þæt he on fræcednesse fare mid his dysige, and þu locige on
hwylce þe licie; þenne bið þeo lufe him al to hatungæ awend, gif
þu nelt his gehælpæn & him steoræn on ær.
 137. Ðam stuntum monne mon sceal steoræn æfre butæn
ælcere hatunge, & hine rihtlæcen; ða ðe styræn sceolon na to
stiðlice swa ðeah, ac swa swa milde fæder, mid mildheortnysse æfre,
þæt þe mon beo irihtlæht, na mid ræðnesse fordon.
 141. All swa ðe læce deþ ðe læcnæð þene mon,
þe pinæð on ða wundæ ðæt heo wurðæ ihæled.
 142. Forþan ðe ðe mon losæð þe ligeð yfele
forwundod, gif þe læce him aræð & nyle mid stiðnesse þa wunde
hælen mid þam ðe his creft tæcæð.
 144. Nu beoð sume gultæs, swa swa us sæcgæð bec, ðe
mon digollice sceal mid gesceade betan, & sume openlice þæt oðre
beon isteoredæ.
 146. Gif ðe gylt beo digle, bet þu hine digollice, and ne
mælde þu nateshwon hine oðrum monnum; and gif openlice agulte, bed þu
hine openlice.
 148. Ðu þe styran scealt, þæt he seolf beo irihtlæht,
& oðre beon istyrede, ðe þa steor ihyræð.
 150. Þus tæcæð us þæt godspel and þe Godes
apostol.
 151. Ðe ðe monhatæ bið, ne mæg he wæl styræn;
forþan ðe þa halga weræs ðe weron iu lareowæs beoð nu iherode
ðurh heoræ liðnysse; ant God sylf is liðe ant mid liðnysse us
steoræð; and lufæð mildheortnysse ant ða he tæhte us.
 154. Beo him a a wurðmynt and wuldor, Amen, Amen.

END_TEXT
START_TEXT

ÆHomM 8 (Ass 3)
B1.5.8.
Homily for the Nativity of the Blessed Virgin Mary: Assmann 1889, 24-48.



 1. Men ða leofostan, we synd gemyngode þurh ðyses dæges
wurðmynt, þe we wurðiað to lofe þære eadigan Marian, eow nu to
secgenne sum ðing be hyre, beþam ðe us to onhagað.
 5. Ac we nellað secgan be þære gesetnysse of ðam gedwylde,
þe gedwolmen setton be hyre acennednysse, forðan þe hyt tocwædon þa
wisan lareowas, and be hyre forðsiðe, þe ða halgan boceras forbudon to
secgenne.
 10. Ioachim wæs gehaten hyre halga fæder and Anna hyre modor,
under Moyses lage ælice lybbende on eallre eawfæstnysse, swa swa se
mæra æsyllend Moyses bebead on his ælicum bocum æfter godes dihte.
 15. Him geuðe þa god, þe ealle ðing gediht, þæt hi
þæt bearn begeaton, þe abær urne hælend, Marian þa eadigan of
Abrahames cynne and of Iudan mægðe, þæs mæran cynecynnes, Davides
ofspringes, us eallum to hæle.
 20. And heo wearð acenned, þæt heo com to mannum on ðysum
andweardan dæge ures drihtnes modor on his menniscnysse, þe he us mid
alysde.
 23. And eac his godcundnyss wæs on þære menniscnysse to
anum soðan Criste of hyre acenned, æfre unbegunnen on ðære
godcundnysse, þeah ðe his menniscnyss of Marian ongunne þurh hyne sylfne
gesceapen, se ðe gesceop his modor, þæt heo hyne gebære butan weres
gemanan.
 29. Nu is ðes dæg gehalgod hyre to wurðmynte on eallum
cristendome for hyre acennednysse, swa swa heo com to mannum for hyre micclum
geðingðum.
 32. And we on halgum lofsangum hyre mærða cyðað, þæt
heo us þingige to hyre agenum suna, þæt he us miltsige for ðære
mærsunge, þe we hyre gedoð him eac to lofe.
 36. Oðra halgena tid and heora freolsdagas we habbað on gemynde
mid urum lofsangum on ðam dagum, þe hi forðferdon oððe for gode
ofslagene and swa gesiðodon gesælige to Criste, of heora geswincum to
orsorhnysse, fram deofles ehtnyssum to þam ecum wuldre, fram eallum
costnungum to ealre glædnysse.
 43. Ac we ne healdað nateshwon nanes halgan acennednysse on urum
gemynde, hu hi to mannum comon, buton Cristes anes and his clænan meder and
þæs halgan Iohannes, þe hine gefullode.
 47. Heora gebyrdtida beoð on bocum gesette for ðam micclum
mærðum mancynnes alysednysse.
 49. Nu wylle we eow secgan sum ðing eow to lare for ðises
dæges mærðe, þe eow mage to trymminge, gif ge þa halgan lare
gehyran wyllað and hyre deopnysse on diglum andgite underniman wyllað on
incundre heortan.
 54. <foreign>Incipit De Sancta Virginitate</foreign>.
 55. Se halga hælend Crist and se heofenlica æþeling of his
ælmihtigan fæder wæs æfre acenned butan ælcere meder on
ðære micclan godcundnysse.
 57. And he is se eca wisdom of þam wisan fæder, þurh þone
he gesceop ealle gesceafta, ge ða gesewenlican, ge þa ungesewenlican.
 60. Se ylca hælend syððan on þære syxtan ylde þyssere
worulde wearð to men geboren of Marian þam mædene for mancynnes
alysednysse butan eorðlican fæder on Bethleem byrig, soð man and soð
god gesewenlic mid mannum.
 65. He gebohte eall mancynn mid his agenum life, forþan ðe we
wæron forwyrhte to helle.
 67. Ac us alysde se hælend mid his halgum blode of þam ecan
þeowte þæs ealdan deofles.
 69. He geceas þa him sylfum, swa swa us secgað bec, þa halgan
gelaðunge him sylfum to bryde, þæt is eall godes folc, þe on god nu
gelyfð mid soðum geleafan, ge læwede ge gehadode, ge wæpmen ge
wimmen, cnihtas and mædenu: ealle hi synd gehatene on halgum bocum godes
sylfes gelaþung, forðan ðe we synd gelaðode þurh þone leofan
hælend to his heofonlican rice þurh his halwendan tocyme.
 77. Be þam sang se sealmwyrhta þisum wordum secgende: <foreign>In sole
posuit tabernaculum suum, et cetera</foreign>, He gesette on ðære sunnan his
scinende geteld, and he sylf forðstop syððan witodlice, swa swa ænlic
brydguma of his brydbedde.
 83. Iohannes, se fulluhtere, be þam ylcan cwæþ: <foreign>Qui habet
sponsam, sponsus est</foreign>, Se ðe hæfð bryde, he is se brydguma.
 86. On þære halgan bec, þe hatte Apocalipsis, is oft
geswutelod, þæt se soða hælend is se gastlica brydguma godes
gelaðunge, þurh ða he gestrynð þurh staðolfæstne geleafan on
þam halgan fulluhte and on his cyrcan þa gastlican cild, þe to gode
becumað, gif hi heora fulluht forðhealdað on ðeawum.
 93. Ðurh þone halgan geleafan heo is him beweddod ure ealra
modor, and heo is mæden swa þeah, æfre ungewemmed, þonne heo æfre
þurhwunað on godes geleafan and nele abugan to nanum hæðenscipe fram
þæs hælendes geleafan, fram hyre brydguman to bysmorfullum deofolgylde,
ne to wiccecræfte, ne to wiglungum, mid nanum gedwylde fram hyre drihtne
ahwar.
 101. Heo is an culfre gecweden on bocum for ðære bylewitnysse
þæs beorhtan geleafan, þe ða Cristenan men for Cristes lufe
healdaþ.
 104. And heo is cwen gehaten swa swa Cristes agen bryd.
 105. Be þam sang se witega þisum wordum cweðende: <foreign>Adstitit
regina a dextris tuis, et cetera</foreign>, Seo cwen stent soðlice on ðinre
swyþran hand on ofergyldum reafe.
 108. Þæt synd þa godan weorc, ænlice embscryd eall mid
fahnyssum, þæt syndon hyre mihta and menigfealde geearnunga, þe seo
halige gelaðung habban sceal for gode on manegum godum mannum, þe heo gode
acenð þurh soðne geleafan symle on clænnysse on gastlicere
acennednysse binnan godes cyrcan.
 115. And ealle godes cyrcan synd to anre getealde, and seo is seo
gelaðung, þe we embe sprecað.
 117. Seo asent hyre cild to þam soðan life of þyssere
earfoðnysse, þe we on wuniað, of þisum sceortan life up to þam ecan,
þær þær hi æfre wuniað on ðære ecan gelaðunge.
 121. Nu syndon ealle cristene men anum naman gehatene, ge weras, ge
wif and ða unwittigan cild, seo halige gelaðung, þe gelyfð nu on god.
 124. And heo is mæden gehaten for þam micclan geleafan and for
þam soðan truwan, þe heo symle hæfð to gode, þæt heo nele
forlætan godes geleafan næfre, ne oðerne wer wolice geceosan, ac hylt
þone sinscipe þæs soðan hælendes on gastlicum þeawum and on
gastlicum bearnteame, on clænnysse wunigende swa swa Cristes bryd.
 131. Þeah ðe sume habbon æfter godes gesetnysse woruldlicne
sinscipe, wunigende ætgædere for bearnes gestreone, ac hi beoð swa
ðeah on godes gelaðunge on gastlicum andgite Cristes agene limu, gif hi
lybbað rihtlice.
 136. Be þam cwæð Paulus eac to eallum geleaffullum:
<foreign>Desponsavi vos uni viro, virginem castan exhibere Christo</foreign> Ic beweddode eow
anum clænum were, þæt ge an clæne mæden gearcion Criste.
 141. Her ge gehyrað, hu he het eall folc, þæt is seo
gelaðung, ðe on god gelyfð, an clæne mæden, Cristes sylfes bryd, na
on galnysse, ac on gastlicere clænnysse.
 145. And se apostol beweddode witodlice þæt mæden þam
hælende Criste þurh ðone halgan geleafan, þa ða he him geleafan
tæhte, hu hi gelyfdon on god, and he hi gefullode mid þam fæstan wedde,
þæt hi þurhwunedon swa þurh his wissunge.
 150. And we synd gewissode þurh his gewritu git, forðan ðe
his lar becom to eallum lareowum, and he is gehaten ealra þeoda lareow.
 153. Nu syndon ða men swiðe wurðfulle, ðe on mægðhade
wuniað sylfwilles for gode, þe healdað on lichaman, þæt þæt
eall seo gelaðung þurh geleafan hylt.
 156. And heo swa geefenlæcð hire weres meder, þe wunede on
mægðhade and Crist þeah gebær on hyre clænan bosme.
 159. Swa is eac seo gelaðung þurh geleafan mæden and on
gastlicere cenninge acenð dæghwamlice micelne bearnteam on eallum
middanearde.
 162. Maria acende Crist lichamlice, ure ealra heafod, and seo
halige gelaðung acenð gastlice Cristes limu oð ðis.
 165. On ægþrum is mægðhad and eac swylce bearnteam, and
se bearnteam ne wanode, ne ne awyrde þone mægðhad naþor ne on Marian,
ne on godes gelaðunge.
 168. Seo gelaðung is halig on lichaman and on gaste, ac heo nis
na eall mæden swa þeah on lichaman, ac heo is swa þeah mæden
soðlice on gaste, and heo is eall halig for þam halgan geleafan, and heo is
swiðor halig on þam halgum mannum, þe on mægðhade wuniað on
lichaman and on gaste.
 174. On Cristes bec is awriten, þæt his modor com him to and
his siblingas.
 175. Þa sæde him man þæt, þæt hi ðær ute stodon
and in ne mihton to him for þære micclan menigu, þe him ða mid
wæs.
 178. Ac he andwyrde sona þam secgendum þus: La, hwa is min
modor oððe hwa synd mine gebroðru?
 180. He astrehte þa his hand ofer his apostolas, ðus him
secgende: Her synd mine gebroðru and eac min modor and ælc ðæra þe
wyrcð mines fæder willan, þe wunað on heofonum, se bið min broþor
and swustor and modor.
 185. Eadig is Maria, þæt heo his modor is, ac heo is eadigere
þurh his geleafan, þæt heo on hine gelyfð, þæs lyfigendan godes
sunu, and heo hine on mode hæfð, þone þe heo to men gebær.
 189. Heo behet gode hyre mægðhad æt fruman, þæt heo
lybban wolde hyre lif on mægðhade sylfwilles for gode, na for neadunge.
 192. God sende hyre ða to Gabrihel his heahengel, þæt he
hyre cydde Cristes acennednysse þurh hyre innoð, and heo him andwyrde
þus: Hu mæg ðis gewurðan, þonne ic weres ne bruce?
 196. And heo mid þysum wordum witodlice cydde, þæt heo
hæfde behaten hyre mægðhad gode.
 198. God mihte hi hatan, þæt heo heolde hyre mægþhad to
swilcere acennednysse, ac wæs swa þeah hyre willa mærlicor, þæt
heo wolde hyre sylf hyre mægðhad behatan þam heofonlican gode,
ærðan þe heo wiste, hwæne heo acennan sceolde, and wæs gode
gehalgod be hyre agenum cyre, na swylce geneadod mid nanre hæse, eallum
mædenum to bysne, þe on mode geceosað, þæt hi for Cristes lufon on
clænnysse þurhwunian.
 206. Ne magon oðre mædenu on heora mode ceorian, hwi hi moddru
næron and eac swylce mædenu, forðan ðe Maria sceolde swylcne
wurðmynt habban, þæt heo modor wære on clænum mægþhade,
þonne heo þone acende, þe næfde him gelicne.
 212. And se ylca is ealra mædena wurðmynt, þe hine lufiað
gehealdenre clænnysse, and hi magon beon Cristes moddru eac, gif hi wyrcað
on life his fæder willan.
 216. Eall Cristes gelaðung is Cristes modor, forðan ðe heo
acenð Cristes sylfes limu þurh ða halgan gife on ðam halgan fulluhte.
 219. And Maria is his modor lichamlice and gastlice his swustor and
soðlice his modor.
 221. And heo is ana for ði modor and mæden, modor lichamlice
and modor gastlice, lichamlice heo ana and gastlice gemænelice.
 224. Se mægðhad is gemæne ægþrum, cnihtum and
mædenum, þe clænlice lybbað æfre fram cildhade oð ende heora
lifes for Cristes lufon, swa swa þa clænan munecas doð and ða
clænan mynecena on mynstrum gehwær wide geond þas woruld, swa swa hit
awriten is on <foreign>Vitas Patrum</foreign> and on fela bocum be manegum þusendum on
mynstrum and on westenum.
 232. Se mægðhad sceal þurh ðæs modes godnysse gode beon
geoffrod be his agenum cyre, þæt seo lac beo leofre þam lyfigendan
hælende, þe him bið behaten þurh halige drohtnunge and him wel
gelæst þurh his lifes clænnysse, þonne he wære, gif he unðances
wære.
 238. Ne magon na ealle men beon anes modes, ne anre geearnunge
ætforan þam ælmihtigan, swa swa Paulus sæde, ealra þeoda lareow:
Anra gehwylc hæfð syndrige gife of gode, sume þas gife, sume oðre
gife.
 243. Ac se ðe æne behæt þam hælende his clænnysse
and ðæt syðþan awægð, he bið scyldig wið god þæs
clænan behates, þe he gode behet, forðan ðe god ne bið næfre
bepæht.
 247. Gif gehadod mæden hi sylfe forligð, heo mæg to gode
gecyrran mid soðre dædbote, ac heo ne wyrð næfre eft syððan
mæden, ne heo næfð þone wurðmynt þæs hundfealdan wæstmes,
mæg swa þeah ætwindan þam hellicum witum mid soðre behreowsunge and
geswicennysse.
 253. Ða ðe on sinscipe wuniað and embe þæt hogiað,
þæt hi heora bearnteam gebringon to Criste þurh þæt halige fulluht
and ðone halgan geleafan, þa moton geoffrian heora cild gode to þære
clænnysse and Cristes þeowdome, swa swa Abraham dyde, se ealda
heahfæder, þe geoffrode gode Isaac his sunu, and þæt wif Anna, ðe
geoffrode Samuhel, and fela oðre men, ðe we ne magon namian.
 262. And ða bearn sceolon beon gode gehyrsume to þan ðe heora
magas hi gemynton and beheton.
 264. Sume men wyllað wolice betæcan heora laðostan cild to
godes lareowdome.
 266. Ac hi ne geefenlæcað na Abrahame þam heahfædere,
þe his leofran sunu to lace geoffrode gode ælmihtigum uppan his weofode,
ne eac hi ne geefenlæcað Annan þam wife, þe hyre yldestan sunu, swa
swa heo ær behet, gode betæhte to his ðenungum.
 272. Gode man sceal don mid glædnysse æfre þa betstan
behat, swa swa se witega bebead, Malachias gefyrn under Moyses lage:
<foreign>Maledictus dolosus, qui immolat debile domino, et cetera</foreign>, Awyrged bið se
facenfulla, se wyle gode geoffrian wanhal oððe blind oððe witodlice
healt, and hæfð him æt ham þa halan him sylf.
 279. Eall swa be mæssereafe, þe sume menn maciað of heora
ealdum claðum, þe beoð eal on swate, þonne god sylf bebead soðlice
Moysen, þæt he niwe gyrlan, þe ær to note næron, gesceope to reafe
þam sacerde Aaron.
 284. Gif hwa wyle wyrcan weofodsceatas gode oððe oðre reaf of
his ealdum claðum, gesylle þa ealdan and geceapige niwe, þæt hi to
huxlice to his lacum ne beon.
 289. Micel geoffrað gode, þe hine sylfne geoffrað.
 290. Þæt synd ða mæstan lac, þe man mæg geoffrian,
þæt he holocaustum beo, þæt is eall godes lac, swa swa þa clænan
doð, þe dæghwamlice campiað wið ða ungesewenlican and ða
swicolan fynd and wið unlustas, gelærede ðurh Crist.
 294. Hi beoð Cristes martyras þurh ða munuclican drohtnunge,
na æne gemartirode, ac oft digollice, swa swa Hieronimus, se wisa trahtnere,
be swylcum mannum awrat on sumum sealmtrahte.
 298. Þa ðe on sinscipe beoð and on asettum timan hi to gode
gebiddað, swa swa se apostol bebead, hi bringað sume lac þam leofan
drihtne, ac hi ne beoð na eallunga his holocaustum, þæt is eall his lac,
ac heora ælmyssan sceolon hi fram gyltum aþwean, swa swa godes witega
cwæþ: Swa swa wæter adwæsct witodlice þæt fyr, swa adwæscð
seo ælmysse ure synna fram us.
 306. Nu cweþað sume men, hwi god gescyppan wylle of þam
dyrnum forligrum ænig lybbende cild, þonne nan cild ne bið buton þa
ðe god gescypð on sawle and on lichaman, swa swa he gesceop Adam.
 310. Ic acsige þone man nu anes þinges: Gif hwa forstelð
hwæte and þæt forstolene sæwð, hwæt ah þæt corn geweald,
þæt hit wearp se sædere mid unclænre handa on ða clænan moldan,
oððe hwi sceolde seo eorðe hyre wæstmas ofteon þam unscyldigum
sæde for ðam scyldigan sædere, þonne god wyrcð oft micel to gode of
manna unrædum þurh his micclan godnysse, swa swa on bocum stent fela bysna
be þam?
 319. And ælc sawul bið gesceapen þurh god and ælces
mannes lichama, þe on life bið cucu, and se ðe elles gelyfð, he
gelyfð gedwylde.
 322. Nu ne sceolon þa mædenu heora moddru forseon, of ðam
ðe hi comon, þeah ðe hi clæne beon on mægðhade lybbende and heora
moddru beon wif, forðan ðe þa heahfæderas halige wæron and heora
wif herigendlice on halgum gewritum, sidefulle on ðeawum and syferlice
lybbende, and on godes bletsunge bearn strynende, swa swa wæs Abraham and
his gebedda Sarra.
 330. Seo wæs untymende oð ðæt hundnigonteoþe gear, and
god him þa behet, þæt hi habban sceoldon sunu, Isaac gehaten.
 332. And se wæs gebletsod þurh þone soðan god swiðe
gesæliglice.
 334. Eft Isaaces wif, Rebecca gehaten, wæs untymende twentig
wintra mid hyre gebeddan.
 336. Þa bæd Isaac þone ælmihtigan god, þæt he him
bearn forgeafe.
 338. And his wif syððan wearð mid getwysan, Esau and Iacob,
and heo geswac ða teames.
 340. Hit wæs wundorlic ðing, þæt god wolde behatan þurh
þone Isaac us eallum bletsunge and ðurh his ofspring eallum mancynne
hæle.
 343. And his wif swa ðeah wæs swa untymende, oð ðæt
Isaac abæd hyre bearnteames.
 345. On þam geswutelode god, þæt we sceolon biddan his
mildheortnysse æfre to his agenum bebodum, þæt we hi gefyllan magon
þurh his agenne fultum, forðan ðe we butan him naht to gode ne gedoð.
 349. Eall swa Iacobes wif, Rachel geciged, twentig wintra wunode
mid hyre were fullice, ærðan ðe heo cild hæfde, and hyre syððan
forgeaf se ælmihtiga scyppend hyre sunu Iosep and syðþan Beniamin, swa
swa bec secgað.
 354. Helchana se ealda and Anna his wif wæron butan cilde, oð
ðæt heo abæd æt gode mid agotenum tearum godes willan to þam,
þæt heo sunu hæfde, and heo sona wæs tiðu and acende Samuhel,
þone soðfæstan witegan and betæhte hine gode to his þenungum
æfre.
 360. Eac on þære niwan æ on anginne godspelles Zacharias
leofode lange mid his wife, Elisabeth genamod, eall swa butan cilde.
 363. Ac hi gestryndon on ylde, swa swa se engel him cydde, Iohannem
þone fulluhtere, þe gefullode þone hælend.
 365. Se wæs swa haliges lifes, þæt se hælend cwæþ
be him, þæt of wifa bearnum næs nan mærra man.
 367. Synd swa þeah þa wudewan, ðe wuniað on clænnysse,
to nunnan gehadode for ðæs hælendes lufon, on marum geþincðum, gif
hi gode þeowiað, and on marum geearnungum þurh heora clænnysse,
þonne þa wif beoð, þe wuniað on sinscipe.
 372. And ða mædenu beoð on maran geþingðe, þe synd
gehadode to haligre drohtnunge, þonne þa wudewan beoð; swa swa witan
secgað, þæt ða wif habbað, þe wuniað on sinscipe and heora
æwe healdað wið unhlisan æfre, þrittigfealdne wæstm, swa swa
þæt godspel segð, and ða wudewan syððan sixtigfealdne wæstm,
and þa halgan mædenu hundfealdne wæstm, swa swa þa halgan martyras
and eall swa þa munecas, þe fram cildhade symle gode þeowiað under
abbodes wissunge æfter þam regole.
 383. Hi sceolon swa ðeah, swa swa we sædon ær, habban
eadmodnysse on heora æðelum þeawum mid nanre hiwunge, ne mid higeleaste
on ðam micclum geþingðum, swa swa hi manað þæt gewrit: <foreign>Quanto
magnus es, humilia te in omnibus, et coram Deo invenies gratiam</foreign>, Swa ðu
mærra beo on micclum geþingðum, swa ðu eadmodra beo on eallum ðingum
a, and ðu gemetst gife æt þam mildheortan drihtne.
 392. God hatað æfre þa upahafenan mod, and his gast wunað,
swa swa god sylf sæde, ofer ðone eadmodan and ofer þone gedefan and ða
ðe mid ege his bebodu gefyllað.
 396. Betere bið þæt wif, þe wunað on sinscipe, gode a
gehyrsum to his halgum bebodum and eadmod on heortan, þonne heo hæfð twa
ðing untæle for gode, sinscipe and eadmodnysse on æþelum þeawum,
þonne þæt mæden beo, þe modig bið on heortan and gode ungehyrsum,
þonne heo hæfð twa ðing, clænnysse and modignysse, micel god and
micel yfel, þe ne magon beon geþwære on nanre þeawfæstnysse,
forðan ðe ælc yfel cymð of modignysse.
 406. Betere bið to hæbbenne on haligre þeawfæstnysse huru
ða læssan god mid oðrum læssum godum, þonne þa micclan god mid
micclum yfele.
 409. Swa is eac on lichaman se læssa man betere, swa swa Zacheus
wæs, mid gesundfulnysse, þonne se unhala beo and hæbbe on his wæstme
Golian mycelnysse, þæs gramlican entes.
 413. Ne bið þæt læsse god nahwar gelytlod þurh þæt
mare god on þam mægðhade, ne seo mare ne sceal modigan to swiðe ofer
ða læssan æfter godes lare, ne seo læsse ne sceal laðlice andigan
ongean þa maran.
 418. Ac mid godes ege beo ægþer underþeodd þære
boclican lare, and hæbbe heora ægþer be heora geearnungum.
 421. Ne sceolon ða clænan men, þe Criste þeowiað,
edleanes gewilnian on ðissere worulde, forðan ðe God sylf behet his
halgum ðenum, þe on clænum mægðhade him gehyrsumiað, on his
heofonlican huse, þær þær he sylf wunað, and binnan his weallum
þære wynsuman byrig ða selostan wununga toforan sunum and dohtrum and
þone ecan naman, þe næfre ne ateorað.
 429. Ac ðes miccla wurðmynt nis na ealra manna, ac swa swa God
sæde toforan sunum and dohtrum on synderlicum wurðmynte þam gesæligum
mædenum and þam clænum cnapum, swa swa we cwædon ær, þe fram
anginne æfre gode þeowiað.
 434. Sum synful wif iu, swa swa þæt godspel us segð, gesohte
Cristes fet and mid swiðlicum wope his fet aþwoh and mid hyre fexe wipode
and gelome hi cyste, licgende æt his fotum, and mid deorwyrðre sealfe hi
syððan smyrode, swa swa hit þeawlic wæs on ðære þeode.
 440. And se hælend sona hyre synna forgeaf, manega and micele,
and hyre milde ða wæs.
 442. And hit segð on þam godspelle, þæt heo hine swiðe
lufode, forðan ðe heo hæfde hyre synna forgyfennysse.
 444. Micele swiðor gedafenað þam mædenum to ðencenne,
þe on clænnysse wuniað on Cristes þeowdome, þæt hi hine lufion
mid incundre lufe and mid eallre heortan, ðe hi clæne geheold to þam
micclan wurðmynte þæs hundfealdan wæstmes and to þam ecan naman on
his agenum hirede, þær ðær he sylf wunað, swa swa þæt godspell
us segð.
 451. On godes rice beoð eac ða godan wif and ða rihtwisan
weras, þe wurðodon hine.
 453. Ac se hælend sæde, þæt on his fæder huse syndon
manega wununga.
 454. Þonne wuniað þa mædenu and ða mægðhades men on
þam mærostum wunungum and folgiað þam hælende, swa hwider swa he
gæð.
 457. Ne forlæt se hælend þa geleaffullan weras, ne ða
godan wif, þeah ðe hi gan ne magon, swa hwider swa he gæð mid his
heofonlicum þrymme and mid þam clænan werode, þe him wynsumlice
singað þone niwan lofsang, þe nan singan ne mæg buton þam clænum
anum, þe ne comon neah wife, and þam halgum mædenum, þe ðone
hælend gecuron him to brydguman to ecere blisse.
 465. Ða oðre halgan magon gehyran þone sang, þe ða
mædenu singað mid swiðlicum dreame, and hi habbað þa blisse þæs
heofonlican sanges, þeah ðe hi singan ne magon þone sang swa swa hi.
 469. And ða ðe þær singað ne swincað on þam sange,
ac mid softnysse butan geswince hi heriað mid þam sange þone hælend on
blisse, þe hi to þam wurðmynte and to ðam wuldre gebrohte, forðan
ðe mægþhad is micel godes gifu, swa swa martyrdom, ðe ðurh his mihte
becymð.
 475. Iohannes, se godspellere, on his gastlican gesihðe geseah
þisne heap healice standan mid þam halgan hælende, and heora getel
wæs anhund þusenda and feower and feowertig þusenda, þone sang
singende, swa swa we ær sædon, mid micelre myrhðe þæs mæran
dreames.
 481. Wynsum is seo wunung on þam wuldorfullum dreame swa manegra
þusenda mid micclum swege.
 483. And ða rihtwisam scinað, swa swa se hælend sæde, swa
swa seo sunne scinð mid hyre scearpan leoman on ðisum middanearde, mannum
to lihtinge.
 486. Bið swa ðeah toscead, swa swa se apostol sæde: <foreign>Stella
autem ab stella differt in claritate, et cetera</foreign>, þæra steorrena
beorhtnyss ne bið on eallum gelice.
 489. Oþer is soðlice þære sunnan beorhtnyss and oðer
þæs monan on ðisum middanearde and oðer þæra steorrena, beþam
ðe hi standað.
 492. Swa bið eac on domes dæg, þær nan ðing dyrne ne
bið, þonne þa halgan scinað, ælc be his geearnungum, æfter þam
æriste, and on þære beorhtnysse hi beoð æfre wunigende buton
ateorodnysse.
 496. Maran wurðscipe habbað þa ðe þas woruld forsawon and
þa syndrian æhta mid ealle forleton and hi sylfe geþywdon on godes
þeowdome and þær to eacan wæron wuldorfulle on mægðhade, þonne
þa habban magon, þe heoldon heora mægðhad and heora æhta ne
forleton, ac leofodon him orsorge be heora agenum dihte, be nanes ealdres
wissunge.
 503. Ne nan mægðhad ne bið witodlice herigendlic buton se
ðe for Criste þa clænnysse lufað.
 505. Nu smeagað sume menn, hwæt se pening getacnige, þe se
hlaford forgifð þam latostum wyrhtum, þe on æfnunge becomon into þam
winearde, swa wel swa þam ærostum, þe on ærnemergen comon, swa
þæt hi ealle wæron on ðære hyre gelice.
 510. Nu segð Augustinus, se æþela lareow, þe ðas
gesetnysse on leden gesette, þæt se pening bið forgifen þam wyrhtum
gelice on þam ecan life, þonne hi of deaðe arisað, þa ðe god
forestihte on frymðe þyssere worulde, and ða ðe god geclypode to þam
clænan life, and ða ðe he gerihtwisode on ðyssere worulde, and ða
ðe he gewuldorfullode to þam ecan wurðmynte, þæt hi ealle habbon
heofonan rice him gemænelice, him sylfum to mede, and wynsumne lichaman, on
to wunigenne a, unbrosnigendlicne, butan eallum wommum and butan awyrdnysse a
to worulde syððan.
 523. And þis bið him eallum æfre gemæne, þeah ðe hi
sume scinon, swa swa we ær sædon, on maran beorhtnysse for heora micclum
geearnungum.
 526. Ðas micclan geþincðu hi moton geearnian on þyssere
worulde wunigende her on life þurh ða eadignyssa þæs eahtafealdan
geteles, swa swa ure hælend þurh hine sylfne gebysnode and us ealle manode
to þam eadignyssum on his halgan godspelle, ðus secgende eallum: <foreign>Beati
pauperes spiritu, et cetera</foreign>, Eadige synd þa ðearfan, þa ðe on gaste
synd þearfan, þæt synd þa ðe habbað þone halgan willan, þæt
hi lufiað swiðor þa ungesewenlican god and ða ecan speda, þonne ða
ateorigendlican.
 537. And hi habbað þurh þæt heofonan rices myrhðe, and
hi geefenlæcað urum hælende Criste, se ðe æfre is rice and wearð
þearfa for us.
 540. <foreign>Beati mites, et cetera</foreign>, Eadige beoð þa liðan, þe on
heora lifes þeawum geefenlæcað þam hælende, þe ðus cwæð to
us eallum: Leorniað æt me, þæt ic swiðe liðe eom and eadmod on
heortan, and ge habbað syððan eowrum sawlum reste on ðam soðan life.
 546. Eadige beoð þa heofigendan, þe heora synna bewepað.
 547. And hi geefenlæcað Criste, þe com to Hierusalem and
beweop swiðe hyre toworpennysse, þæt seo burhwaru forferde for hyre
geleafleaste.
 550. Eadige beoð þa men, þe þurh modes godnysse beoð
swið ofhingrode and eac swylce ofþyrste æfter rihtwisnysse, þæt hi
rihtlice lybbon.
 553. Hi geefenlæcað Criste, þe cwæð on his godspelle:
Min mete is witodlice, þæt ic wyrce æfre mines fæder willan, se ðe
me asende.
 556. Eadige beoð þa mildheortan, þe gemildsiað oðrum.
 557. And hi geefenlæcað Criste, þe com to þam forwundodum
and his wunda gewrað and geworhte him sealfe of wine and of ele and wæh
hine syððan ham to his inne and hæfde his gymene, þæt is þes
middaneard, þe he mid his tocyme fram synnum gehælde mid his sylfes
þrowunge.
 563. Eadige synd þa clænheortan, þe on clænnysse
lybbað.
 564. Hi geefenlæcað Criste, þe ða clænnysse astealde,
and he synne ne worhte, ne nænne swicdom on life.
 566. Eadige beoð þa gesibsuman, forþan ðe hi synd godes
bearn.
 567. And hi geefenlæcað þam hælende, þe for his ehterum
gebæd his heofonlican fæder, þæt he him gemiltsode.
 569. Eadige beoð þa halgan, þe for rihtwisnysse ehtnysse
þrowiað her on ðisum life.
 571. Hi geefenlæcað Criste, þe for us þrowode and sealde
us swa bysne, þæt we him swa folgion.
 573. Ðas eahta eadignyssa synd eow mædenum to lufigenne,
þæt ge wislice lybbon and wel geþeawode beon, na to higelease, ne to
ungehealtsume, ne to biterwyrde, ne bealufulle on mode, ne nan unðeaw æfre
on eow ne rixige, ac ge habban sceolon, swa swa se hælend sæde, micele
geþincðu on eowres modes godnysse, þæt Cristes lufu æfre on eowrum
heortum wunige to godum fremmingum fulfremedra dæda, and beoð anræde,
and habbað sum eornost.
 583. Se ðe eornost hæfð, earfoðlice he sceal æfre
geðeon to ænigre geðingðe.
 585. Ure hælend cwæð iu on his halgan godspelle to his
discipulum and ðurh hi swa to us: On þam bið min fæder gewuldorfullod
soðlice, þæt ge menigfealdne wæstm and micelne forþberon on eowrum
godum dædum.
 589. Nu sceole we don swa þurh þæs hælendes fultum,
þæt we hogion georne, þæt we sume godnysse and sume gode lac of
ðyssere worulde þam hælende gebringon, forþan ðe he lufað us, gif
we lufiað hine and gif we his bebodu healdað her on life.
 595. Gewissige us se hælend to his willan a, and he us gelæde
to þam ecan life.
 597. Þam is wuldor and wurðmynt a to worulde.
 597. Amen.

END_TEXT
START_TEXT

ÆHomM 9 (Bel 8)
B1.5.9.
On a Martyr's Day: Belfour 1909, 74-6.



 1. <foreign>UNIUS MARTIRIS AMEN Amen dico uobis nisi granum frumenti cadens
in terram mortuum fuerit ipsum solum manet & reliqua</foreign>.
 4. Soð soð, ic eow secge, Gif þæt sawene hwætene corn
feallende on eorðen ne bið fullice beægðæd, hit wunæð him
sylf/ anæ.
 5. Ant he cwæð eft þa, Gif hit soðlice beægðed bið,
hit bringæð mycele wæstm forð.
 7. Ðe þe his sawla lufæð, he forlyst heo witodlice; &
þe ðe his sawlæ hatæð on þissere weorulde, þe heald hire on
þam ecan life.
 9. Ðe ðe me ðenæð fylige he me þenne; ant þær
ðær ic me sylf beo, þer bið eac min þegn.
 10. & þe ðe me ðenaþ, him þonne arwurðað min
Fæder Almihtigæ þe ðe is on heofenum.
 11. Ðis godspel is nu isæd sceortlice on Englisc, ac we
wyllæð openian eow þæt gastlic andgit, na swa ðeah to langlice,
þæt hit eow ne laðige.
 13. Æfter weorldþingum we witon to soðan, þæt þæt
asawene corn, gif hit ne chinæð on þare moldan, & gif hit ne bið
aðyd of þam þe hit ær wæs, ðet hit na ne weaxæð, ac
wunæð him sylf anæ.
 16. Þæt clæne hwætene corn, þe Crist þa embespæc,
tacnæð hine sylfne þe sealde his lif for us; & he micelne wæstm
of moncynne aber þurh his anes deað, þe swiðe deorewurðe is; & he
bringæð þone wæstm, þæt beo we synfulle, into þe wynsume
bærne þare ecan wununge.
 20. He wæs ða dead þurh þa Iudeiscen, & he cwicede us
þe on hine lyfæð.
 21. Heo hine forluron, & we hine ilæhten.
 22. & his nomæ weaxæð wunderlice on us swa mycel
swiðor swa he mid heom is iðryht, þæt he adwæsced beo on heoræ
dwyldum.
 24. Rihtlice þæt hwætene corn, þe iclænsod is on
wæstmum & ealræ sæde fyrmest, is iset on getacnunge ures
Hælendes Cristes for his heahlice mihte.
 26. For þan þe he oferstihð alle isceaftæ.
 27. Ðe þe his sawle lufæð, he forlosæð heo witodlice;
& þe ðe his sawlæ hatæð on þissere weorulde, he healt hire
soðlice on þam ecan life.
 29. Þæt is on twa wise witolice to secgene.
 29. Gif þu wylt witodlice lif habbæn mid þam lifigendum
Hælende, ne ondræed þu ðe to swæltænne for his soðan ileafan;
& ne lufe þu þis lif, þæt ðu on leahtrum wunige & þine
sawle forleose on þe soðe life.
 32. Her is ðeo sawla iset for þisse sceorte life; & þe
ðe on þissere weorulde witodlice leofæð & on druncenesse his dagas
aspent, be ðam cwæð Paulus, ne cymæð he na to Godes rice.
 35. Iselige beoð þa ðe heora sawlæ hatiæð on
þissere weorlde, þæt heo wislice libban þæt heo þa ecan murhðe
moten habben mid Gode.
 37. Þa halige martyræs swa mycel forsægen þis andwearde
lif, þæt heom leofere wæs to swæltanne for þæs Hælendes
namen ær þam þe heo hine wiðsocen; swa swa Uincencius dyde, be þam
þe we eow sæden ær.
 40. Ðe þe me þenæð, fylige he me þenne.
 41. On monige wisum men þeniæð Criste; sume on his
ðeowdome on isette timan; sume on mæsseþenunge & on monige bedum;
sume on clænnesse for Cristes lufæn wuniæð; sume sealden heora lif
for his lufe to cwale; sume doð ælmessan heoræ Drihtene to lofe.
 44. & swa hwa swa deð his Drihtnes willan on enige wisan he
þenæð him sylfum.
 46. Ðe ðe me þenæð, fylige he me þenne.
 46. Gif we Criste ðeniæð, we sceolen him fyligen.
 47. We sceolon faran on his wegas, þæt is, on rihtwisnesse
& soðfestnessæ simle þeniæn.
 48. And þer ic beo seolf þær bið eæc men þegn.
 49. Her we magen ihyren hwæt he deð us to leane, gif we him
þeniæð on eawfestum life, & on wældedum, þæt we wuniæn
moten þær þær he sylf bið on þam soðe life on ece wuldre a to
weorulde.
 52. And þe ðe me þenæð hine, þone, arwurðæþ min
Almihtiga Fæder þe ðe is on heofenum.
 53. Mid hwylce wurðmente arwyrðæð þe Fæder þone
mon þe þenæð on þisse life his Sunu, butan mid þam wyrðmente
þæt he wuniæn mote on þam ecan life þær þær he sylf bið,
& his wuldor iseon, & þare wynsumnesse a butæn ende brucæn mid
alle his halgum?
 57. Hwa mæg æffre wilniæn mare wyrðmente, oððe hwa
durste þisses wilniæn, gif þe Almihtiga Hælend þisses ne behæte
þam ðe hine lufiæð?
 59. Ðe ðe leofað on ecnesse mid his Almihtigæ Fæder
& þam Halgan Gaste on anre godcundnesse, on ane mægenðryme, on anum
gecynde a on ecnesse.
 61. AMEN.

END_TEXT
START_TEXT

ÆHomM 11 (Ass 4)
B1.5.11.
Homily for the Common of a Confessor: Assmann 1889, 49-64.



 1. Matheus se godspellere us sæde on ðysum godspelle, þæt
ure hælend Crist, ða ða he her on life wæs on soðre menniscnysse
betwux mannum wunigende, þæt he gewarnode his apostolas þysum wordum and
cwæþ: <foreign>Vigilate ergo, quia nescitis, qua hora dominus vester venturus
sit</foreign>, Waciað eornostlice, forþan ðe ge nyton on hwylcere tide eower
drihten cume.
 9. Wite ge þæt to soðan, þæt se hiredes ealdor wacian
wolde, gif he wiste þone timan, hwænne se ðeof come, his hus to
brecenne.
 12. And he nolde geþafian þam þeofe nateshwon, þæt he
underdulfe digellice his hus.
 14. Beoð for ði gearwe, forðan ðe ge nyton on hwylcere tide
mannes sunu cume.
 16. Hwæt wenst þu la, hwa is getreowe ðeow and snotor,
þone ðe se hlaford sette ofer his hirede, þe him do heora mete on rihtne
timan?
 19. Eadig bið se ðeowa, gif he swa deþ geornlice, þonne se
hlaford ongean cymð.
 20. Ic cweþe to soðan, þæt he hine geset ofer ealle his
god.
 22. Ðis godspell is nu gesæd sceortlice on Englisc on
anfealdum gereorde, and we eac wyllaþ þæt andgyt eow secgan on urum
gereorde mid sceortum andgyte be ure mæþe, forþan ðe we rædaþ
ðas rædinge foroft æt þæra halgena mæssan, þe we hataþ
<foreign>Confessores</foreign>, swa swa wæs ðes halga wer Ille, þe we wurðiað to
dæg mid halgum lofsangum to lofe þam hælende, þe hine gewurðode mid
heofenlicum wurðmynte.
 31. Ure hælend þa cwæþ to his halgum discipulum, and
þæt ðæt he to him cwæð, þæt he cwæþ eac to us:
Waciað eornostlice, forðan ðe ge nyton on hwylcere tide eower drihten
cume.
 35. Ge sceolon nu ærest witan, þæt twa wæccan synd: An
is þæs lichaman, oðer þæs modes.
 37. Þæs lichaman wæcce is, þonne we waciað on cyrcan
æt urum uhtsange, þonne oðre men slapaþ, and we tobrecað urne
slæp and gebiddað for eow and heriað urne drihten mid halgum lofsangum,
swa swa se witega us manað þisum wordum cweðende: <foreign>Memor fui in nocte
nominis tui, Domine, et custodivi legem tuam</foreign>, On niht ic wæs gemyndig
þines naman, drihten, and ic þine æ swa geheold.
 46. Good is þæs lichaman wæcce, þe for gode bið
gefremod, ac þæs modes wæcce is micele betere, þæt se man hogie,
hu he gehealden beo wið ðone swicolan deofol, þe hine beswican wyle mid
mislicum leahtrum and manfullum dædum, swa swa se apostol Petrus on his
pistole awrat: Beoð eow syfre on bigleofan and soðlice waciað, forþan
ðe eower wiðerwinna, þæt is se wyrsta deofol, swa swa grymettende leo
færð him onbutan, secende gehwær, hwæne he forswelge.
 56. Wiðstandaþ ðam eornostlice strange on geleafan.
 57. Lucas, se godspellere, awrat eac be þysum, þæt ure
hælend sæde on sumum his godspelle be ðyssere ylcan wæccan, þe we
embe sprecað, þæt is ðæs modes wæcce, swa swa ge magon gehyran:
<foreign>Et si venerit in secunda vigilia, et reliqua, Secunda vigilia vel tertia non
dicitur, nisi sit prima, quæ præcedat</foreign>, Gif se hlaford cymð on
þære oðre wæccan oððe on ðære þriddan, and he swa gemet
his þeowan donde, þonne beoð hi eadige.
 67. Seo forme wæcce is witodlice on cildhade, and seo oðer
wæcce is on weaxendum cnihthade, and seo þridde wæcce is on forweredre
ylde.
 70. Se ðe nolde wacian on ðære forman wæccan, swa
ðæt he on cildhade gesohte his drihten and mid godum bigengum hine
gegladode, wacie he huru on þære oðre wæccan and his mod awrecce of
middaneardlicum gedwyldum, forþan ðe he nat þone timan, ðe his drihten
cymð.
 76. Gif hwa ðonne bið, þe hine sylfne forgyt on þam twam
wæccum and wunað on his leahtrum, warnige he þonne, þæt he huru ne
forleose þa ðriddan wæccan, þæt he ne forwurðe mid ealle, ac huru
on his ylde of ðam yfelan slæpe his ærran nytennysse ardlice arise and
mid soðre gecyrrednysse gesece his drihten and on godum weorcum wunige oð
ende.
 84. Ure drihten wolde, þæt us wære bediglod se endenexta
dæg þises andweardan lifes, þæt we wacele beon on godum weorcum
symle, swylce we sceolon siðian of life on þam oðrum dæge and swa dom
underfon, beþam ðe we geearnodon ær on life.
 90. Wite ge þæt to soðan, þæt se hiredes ealdor wacian
wolde, gif he wiste þone timan, hwænne se ðeof come, his hus to
brecenne.
 93. And he nolde geþafian þam ðeofe nateshwon, þæt he
underdulfe digollice his hus.
 95. Ðæs hiredes ealdor soðlice is ure agen mod, and se dyrna
þeof, þe digollice cymð, is se gemænelica deaþ, ðe þæs mannes
lichaman mid his digelan tocyme to deaðe gebringð.
 99. Gif se hiredes ealdor wende him þæs ðeofes oððe
wiste his tocyme, he wolde him wiðstandan, forðam ðe þæt mod wolde
micclum hogian, þæt hit awoce and geworhte dædbote his swærran
synna, ærþam þe se swearta deað him to become, gif hit his cyme
wiste.
 105. Ne mæg nan man swa ðeah nahwar ætberstan þam
gemænelican deaðe, þe eallum mannum becymð, ac we sceolon wacian on
godum weorcum swa þeah, þæt we ne þurfon ondrædan us þæs
deaðes tocyme, gif we on godes bigengum beoð geendode.
 110. Beoþ for ði gearwe, forðan ðe ge nyton on hwilcere
tide mannes sunu cume.
 112. Se hælend us warnode mid þisum wordum ðus, forðan
ðe he wyle, þæt we ware beon, þæt we yfelum deaðe geendian ne
sceolon, forþan ðe þæs synfullan deað symle bið yfel and ðæs
rihtwisan deað bið deorwyrðe gode.
 117. Se hælend soðlice het hine sylfne mannes sunu foroft, swa
swa ge gehyrdon nu, forþan ðe he ana is anes mannes sunu, and he cwæþ,
ðæt we nyston, hwænne he cuman wolde, forðan ðe we nyton to nanum
gewisse, hwænne se welwillenda Crist us wile habban to him of ðyssere
yrmðe to ecere myrhðe.
 124. Hwæt wenst ðu la, hwa is getreowe þeow and snotor,
þone ðe se hlaford sette ofer his hirede, þe him do heora mete on rihtne
timan?
 127. Ælcum hlaforde gedafenaþ, ðæt he do his mannum symle
heora bigleofan on gesettum timan.
 129. Ac se hælend mænde þone gastlican mete, þa halgan
lare, ðe ge men behofiað eowrum sawlum to bigleofan, þa ge sceolon
gehyran æt eowrum lareowum, swa swa hi leorniaþ on bocum.
 133. Se getreowa þeowa and se snotera is se goda lareow on godes
gelaþunge, ðe segð ða halgan lare þam læwedum folce, swa swa þes
halga wer Ille dyde, þe we wurðiað to dæg.
 137. He dælde wislice on gewissum timan þone gastlican mete
godes hirede symle, and he manega sawla mid his lare gestrynde þam
ælmihtigan gode, þe hine nu wurðað.
 141. Þa halgan apostolas, þe ðam hælende folgodon,
wæron þa getreowan þeowan and ða fyrmestan bydelas, þe godes lare
geond þas land toseowon, swa þæt heora bodunge sweg swegde geond eall
and heora word becomon to eorþan gemærum.
 146. Eac heora æftergengan and ða æþelan <foreign>Confessores</foreign>
cyddon godes lare, oð ðæt hit com to us.
 148. Nu sceole we eac secgan ða soðan lare eow nu on urum
timan, elles we beoð gehatene yfele þeowan and unnytwyrðe.
 151. Se hælend sæde on ðisum soðan godspelle: Eadig bið
se þeowa, gif he swa deþ geornlice, þonne se hlaford ongean cymð.
 153. Ic cweþe to soðan, þæt he hine geset ofer ealle his
god.
 155. Se soða hlaford is ure leofa hælend.
 156. Se cymð to demenne eallum mancynne, and on ure geendunge he
underfehð us to him gif we swa gesælige beoð, þæt we swa doþ
geornlice, swa swa þis godspel segð.
 159. And he set us ofer his god on heofonan rice on healicum
wurðmynte, na þæt we ana habbon us ðone wurðmynt, ac swa man mare
swincð, swa man maran mede hæfð.
 163. Þa lareowas swincað swiðor þonne ða læwedan, ge
on heora þeowdome, þe hi gode þeowiað, ge on heora gehealdsumnysse,
þe hi healdan sceolon, ge on þære boclican lare, þe hi bodian sceolon,
and bið for ði mare heora med mid gode.
 168. We sceolon eow secgan and forsuwian ne durron, hu se
ælmihtiga god foroft gewrecð swiþe his forsewennysse on forscyldegodum
mannum, and hwilon eac forberð, swa swa we on bocum rædaþ, and læt
ðam yfelum fyrst, þæt hi heora yfeles geswicon and hine gladion mid
godum weorcum.
 174. Moyses swustor, ðæs mæran heretogan, wæs Maria
gehaten, swiðe mære wimman.
 176. Heo spræc ongean god and ongean Moysen.
 177. Ac ðærrihte heo wearð mid hreoflum geslagen, þæt
eal hire lic egeslice tobærst, oð ðæt Moyses eft hire earfoðlice
geþingode, swa þæt heo eft wearð on þam eahteoðan dæge hal
ðurh ðone mildheortan god, ðe mæg eal, ðæt he wile.
 182. Ozias, se cyning, wolde eac offrian æfter Moyses æ þam
ælmihtigan gode þa gewunelican lac.
 184. Ac he wæs læwede man and nam þa storcyllan and sterde
æt þam weofode.
 186. Ða gesloh hine sona se snawhwita hreofla, and he swa
hreoflig wunode, oð ðæt he wearð dead for þære dyrstignysse,
þæt he dorste onginnan þæra sacerda þenunga, þa ða he sylf
wæs læwede.
 190. Swiðe hraðe eac Iudas, þe urne drihten belæwde, aheng
hine sylfne and swa to helle gewat.
 192. Eac swilce Annanias, þe on his agenum swicode, and his wif
Saphira wurdon ofslegene ætforan þam halgan Petre for heora swicdome.
 195. Arrius wæs gehaten sum arleas mæssepreost.
 196. Se wæs se mæsta gedwola, þe wurde æfre on
mancynne.
 197. He wolde gelytlian urne lyfigendan drihten and wanian his
godcundnysse, swa þæt he wurde getwæmed fram his heofonlican fæder
on þære halgan godcundnysse.
 200. Þa com him hraðe to swiþe reðe wite, swa þæt him
wand eal ut his innoþ æt his setle, and he swa sceandlice þa sawlode
sona.
 203. Olimpius hatte eac swilce an biscop.
 204. Se wæs eac gedwola on ures drihtnes geleafan, and he
egeslice spræc embe ða halgan þrynnysse.
 206. Þa sæt he on sumum dæge swa on his bæþe,
tælende þone hælend and ða halgan þrynnysse huxlice mid wordum.
 208. Ac he wearð sona eal forbærned on þam bæþe middan
mid gesewenlicum fyre, and ne mihte þæt bæþ þæt fyr adwæscan,
þe hine forbærnde.
 212. And his wodnys wearð gewrecen swa þurh god.
 213. God wrecð hwilon hraþe, swa swa we ræddon her, on
mancynne heora mislican synna, hwilon eac lator æfter langsumum fyrste, swa
swa he dyde on Adam.
 217. Æt fruman he behet him deaþ, gif he his bebod
tobræce.
 218. Þa tobræc he his bebod, ac god abad swa þeah nigon hund
geara and þrittig geara.
 220. And Adam wearð þa dead for þam deopan gylte.
 221. Cain, se broðorslaga, þe Abel ofsloh, Adames sunu, abad
eac on life oð ða seofoþan mægðe, swa swa us secgað bec.
 224. And he syþðan underfeng his fyrnlican dæde wite on his
deaþe, swa swa he wyrðe wæs.
 226. Saul, se cyning, þe syngode ongean god and hine swa
gegremode, þæt god cwæþ be him, þæt him ofþuhte, þæt he
hine to cyninge gesette, næs na sona dead for his synnum swa þeah, ac god
him let fyrst feowertig geara.
 231. Salomon, se cyning, eac swilce syngode micclum ongean god and
macode him deofolgyld.
 233. Ac for his fæder geearnungum, þæs æðelan Davides,
god him let fyrst feowertig geara, and his cynerice wearð syððan
todæled on his suna handum, se hatte Roboam, swa ðæt him fram abeah
þæs folces micel dæl, þæt synd tyn mægða and him twa
belifon.
 239. Ða Iudeiscan syngodon swiðe ongean god, þa þa hi
acwealdon Crist, urne hælend.
 241. Ac god him let fyrst swa þeah feowertig geara, þæt hi
heora synna sceoldon behreowsian.
 243. Ac ða þa hi ne dydon nane dædbote, þa sende him god
to þone scearpan here Romaniscre leode, þe eall þæt land fordyde and
heora burga tobræc and hi bysmorlice acwealde, sume mid hungre, sume mid
heardum isene, and gelæddon þa herelafe to gehwylcum landum.
 249. Fela we mihton secgan swilcera bysena, gif hit to langsum
nære on þysum lytlan cwyde.
 251. Ac we secgaþ swa þeah: Se ðe his scyppend gremaþ,
þæt hit bið gewrecen gewislice on him, swa ær, swa lator, locahu god
wylle, buton he swa gesælig beo, þæt he hit sylf gebete his agenes
willes ær his geendunge.
 256. God gewrecð his forsewennysse, swa swa we sædon ær,
hwilon ær, hwilon lator, locahu him gewyrð.
 258. Hwilon he gewitnaþ ðæs mannes gewitleaste sona mid
styrnysse, oðrum to steore and eac þæt he to swiþe his synna ne
geeacnige and maran witu hæbbe on þære toweardan worulde.
 262. Hwilon he andbidað, swa swa we ær cwædon, for his
micclan geþylde, þæt se man gecyrre fram his synnum, gif he wile,
oððe he butan ladunge losie mid ealle, þonne he swa lange leofode
unrihtlice and on þam langan fyrste his fyrnlican dæda nolde gebetan, ne
gebugan to gode.
 269. For ði synd witan gesette and wise lareowas, þæt hi
sceolon styran stuntra manna anginne, þæt, gif se dysega him ne ondræt
his drihtnes yrre, þæt he huru hæbbe her for worulde woruldlice steore,
þæt he ne forwurðe mid ealle, gif nan steor ne gestilð his stuntnysse
on ær.
 275. Ælc ðing sceal habban sumne ege on his life, ge furðon
þa wildan deor, þe on wuda eardiaþ.
 277. We rædaþ be þære leon, ðe is swa reðe deor,
þæt ðurh hyre grymetunge, þonne heo grædig bið, þæt ða
oðre deor, þe hyre stemne gehyrað, þe mihton hire ætfleon þurh
heora fota swiftnysse, þæt hi beoð swa afyrhte, þæt hi fleon ne
durron.
 282. Ac swa þeah seo leo þone lytlan hanan hyre ondræt, gif
heo him on besyhð, and ealra swiðost, gif se hana hwit bið.
 285. Eac se micela ylp, þe ða modigan fearras mid ealle ofbeat
mid his egeslican nypele, ondræt him forþearle, gif he gesihð ane mus,
ðeah ðe seo mus ne mage his micelnysse derian.
 289. Nu habbað deor ege him betwynan, and þa wildan deor be
ures drihtnes gesetnysse syndon mannum underþeodde and hi mannum þeowiað,
ge wilde, ge tame, and we sceolon beon gode underþeodde, þe ealle þing
gesceop, se ðe ana rixað on ecnysse.
 294. Amen.

END_TEXT
START_TEXT

ÆHomM 12 (Brot 1)
B1.5.12.
Dedication of a Church: Brotanek 1913, 3-15.



 1. <foreign>Incipit Sermo De Dedicatione Aecclesiae</foreign>.
 1. Lucas se godspellere awrat on þære þriddan Cristes bec
þæt ure hælend Crist wæs farende to þære byrig Hierusalem,
ðaþa he mennisclice on þisum life wuniende wæs.
 4. Þa worhte he wundra be þam wege swaswa his gewuna wæs.
 6. & betwux oðrum wundrum on þam wege he gehælde ænne
blindne, forþan þe he bæd his hæle mid geleafan, & se hælend
mildheortlice, swaswa he mildheort is, hine þurh his mihte onlihte, swa
þæt se mann mihte butan lateowe þam hælende mid halre gesihþe
folgian.
 11. & he swa dyde; & þæt folc þe þis wundor geseah
swiðe herede god; Se hælend ferde þa þurh þa burh Hiericho.
 14. Þa wæs þær sum welig mann ongeanwerd þam hælende
& hys nama wæs Zacheus, Se wæs ealdor & heafod þara woruldmanna
þe openlice on unriht reafedon.
 17. He smeade þa on hys mode, hu he mihte þone hælend
geseon, forþanþe se ylca rica wæs sceort on wæstme, & ne mihte
for þære menigu þe him mid ferdon þone hælend geseon.
 21. He arn þa beforan ealra þære meniu, & ardlice astah
uppan an treow, ðe is on bocum gehaten sycomeres beam, þæt he hine
gesawe huru of þam treowe, forþanþe se hælend ferde forð be þam
wege.
 26. Hwæt þa se hælend sona swa he him to com, beseah upp
wið þæs rican, & hine hraðe het astigan niþer of þam treowe,
& he neodlice swa dyde.
 29. Þa cwæð se hælend him to, Nu to dæg me gedafenað
þæt ic to þinre dugoðe gecyrre, & þæt ic on þinum huse
hæbbe wununge mid þe; & Zacheus sona mid swiðlicre blisse hine
underfeng.
 33. Hwæt þa iudeiscean þæs wundrodon swiðe, & mid
ceorunge bemændon þæt he to swa synfullum menn wolde gebugan, oððe
his goda onbyrigean Zacheus þa on þam gebeorscipe mid bliðum mode clypode
to þam hælende þus, & mid behate gefestnode, Ic wille nu min drihten
wædlum & þearfum dælan healfe mine æhta, ealles þæs þe ic
hæbbe, & gif ic hwæne bereafode unrihtlice oð ðis, ic wylle
þæt be feower fealdum mid freondrædene forgildan.
 42. Þa cwæþ se hælend sona to Zachee þus, Nu to dæg
is gefremmed þisum hirede hæl, forþanþe he is sunu soðlice
Habrahames.
 45. Mannes bearn com to secenne, & sylf to gehælenne
þæt þe of mancynne on middan earde losode.
 47. Ðes rica Zacheus wolde þone hælend geseon ac he ne mihte
for þære meniu, ne eac þa lenge næfde.
 49. Þa arn he beforan & astah uppan þæt foresæde treo
þæt he hine geseon mihte.
 51. Se hælend eac þa geseah his godan willan, & cwæð
þæt he wolde to him gecyrran, & on his huse hine gereordian.
 53. He ne dorste þone hælend to his huse laðian, ac mid
þære gewilnunge þe he wolde hine geseon, he geearnode þæt he moste
þone ælmihtigan underfon him sylfum & his hirede to eccre bletsunge.
 57. Se hælend beseah up wið þæs rican, & he hine
geseah, forþanþe he hine geceas fram þam woroldlicum gitsungum þe he
oþ þæt on begripen wæs, & hyne mid his gife fram his
unrihtwisnessum gerihtwisode.
 61. Godes gesyhð getacnað his gecorennesse oððe his lufe,
swaswa hit awriten is, <foreign>Oculi domini super iustos, et aures eius ad preces
eorum</foreign>; Godes eagan synd ofer þa rihtwisan, & his earan beoð ahylde to
heora benum.
 65. We menn eac swylce þa þing þe we lufiað we gewilniað
to geseonne, & fram þam þe we onscuniað, we awendaþ ure gesihðe.
 68. Se hælend geseah þone welegan, forþanþe se welega
geseah hine, & Crist geceas þone þe hine geceas, & þone lufode
þe hine lufode.
 70. Þæs folces meniu þe mid þam hælende ferde hremdon
þone rican þæt he ne mihte þone hælend geseon, ærðan þe he
uppan þæt treow astah, swaswa hi geletton þone blindan þe be þam
wege sittende his hæle bæd.
 75. Hi forbudon þam blindan þæt he to þam hælende ne
clypode, ac he clypode þæs þe swiðor, oð þæt se hælend
ætstod, & his eagan onlihte.
 78. Seo meniu þe hine hremdon getacnodon þa flæsclican
lustas, þe þæs mannes mod oft hrepað, þonne he to gode gecyrran
wile; ac se þe anrædlice to gode gecyrran wile sceal oferswyþan his
ærran unþeawas, & þa uplican þing gewilnigean, swaswa Zacheus dyde
þaþa he uppan þæt treow astah.
 84. Þæt treowcynn is sicomorus gehaten; hit is on leafum &
on bogum morbeame gelic, bið swa þeah heahre on wæstme, & is mid
hospe gehaten idel ficdreow.
 87. Hit getacnaþ þa halgan rode, þe þa geleaffullan
lufiað, & þa ungeleaffullan forseoð.
 89. Mid þære halgan rode tacne we us bletsiað on Godes
naman, & we beoð wið deofles costunga gescylde, & þa
ungeleaffullan iudeiscean tælaþ þa halgan rode, swaswa idelne ficbeam.
 93. Be þam cwæþ se apostol Paulus, <foreign>Nos autem predicamus
Christum crucifixum, iudeis quidem scandalum, genitibus autem stultitiam, ipsis
uero uocatis iudeis atque gentibus Christum dei virtutem et dei sapientiam</foreign>, He
cwæþ, we bodiaþ Crist þe wæs on rode ahaggen, Nu þincþ hit
iudeiscum mannum tallic, & hæþenum hit þincþ dyslic, ac þa þe
synd geleaffulle on gode, of iudeiscre þeode & of hæþenum leodum,
þam þincð þæt crist is godes miht & godes wisdom.
 103. Zacheus is gecweden <foreign>iustificatus</foreign>, þæt is gerihtwisod,
forþanþe god hine gerihtwisode, & he getacnaþ þæt folc þe of
hæþenscipe gebeah to godes geleafan, & wæs on þam halgan fulluhte
fram eallum fyrnlicum synnum aþwogen, & fram arleasnessum gerihtwisod on
drihtnes naman ures hælendes, & on gaste ures godes.
 110. Swaswa Zacheus astah þæt treow þæt he mihte beon
geuferod, swa astigað þa geleaffullan, þonne hi clypiað mid þam
apostole paule, <foreign>Mihi autem absit gloriari nisi in cruce domini nostri ihesu
christi</foreign>, þæt is on engliscum gereorde, ne gewurþe hit la þæt ic
wuldrige, buton on þære halgan rode ures hælendes cristes.
 117. Be þam cwæþ eft se ylca þeoda lareow, <foreign>Non enim
iudicaui me scire aliquid inter uos, nisi christum ihesum et hunc crucifixum</foreign>,
þæt is on urum gereorde, Ne tealde ic þæt ic betwux eow ænig
þing cuþe, buton hælend crist, & þisne on rode ahaggenne.
 122. Ðeos is seo hergendlice eaðmodnes þæt se hælend
wolde for us þrowian, & mid his anes deaðe ealne middaneard þa þe
on hine gelyfaþ, fram þam ecean deaþe alyfan.
 125. Hit þuhte þam dysegum hæþenum þæt seo dæd
waclic wære, þæt he wolde sylfwilles on rode beon gefæstnod; ac gif
he ne sealde hyne sylfne to cwale for us, ne become ure nan næfre to þam
ecean life, ac we sceoldon a on ecnesse on þam ecum witum helle susle
cwylmian.
 131. Ne mihte naþor ne engel ne heahengel, ne heahfæder ne
witega, ne apostol, ne nan oðer halga, ne gold ne seolfor, ne nan deorwyrðe
scet fram deofles anwealde us alysan, gif ure drihten sylf of heofonum nyþer
ne astige, & us swa mildheortlice þurh his menniscnysse alysde.
 137. Se hælend cwæð to Zachee, nu to dæg me gedafenaþ
þæt ic to þinre dugoðe gecyrre, & þæt ic on þinum huse
hæbbe wununge mid þe, & Zacheus sona mid swyþlicre blisse hine
underfeng.
 141. Hine gelaþode hwilon sum iudeisc sundorhalga to his huse, ac
he hine ne underfeng na mid swilcum geleafan, swa þes Zacheus dyde.
 144. We magon eac gewislicor eow onwreon be þan.
 145. Sum iudeisc sundorhalga wæs gehaten Simon, se gelaþode
þone hælend to his gereorde, & he swa gelaðod þider com.
 147. Þa wæs þær on þære byrig Hierusalem sum synful
wif swiþlice forscyldgod on forligere, & heo þa geaxode þæt se
hælend wæs æt þæs sundorhalgan huse.
 150. & brohte þyder hyre sealfbox mid deorwyrþre sealfe,
& stod æt þæs hælendes fotum bewepende hyre synna, swa þæt
heo aþwoh his fet mid hyre tearum & mid hyre fexe adrigde & gelome
his fet cyste, & mid þære deorwyrþan sealfe gesmyrede, swa swa heora
gewuna wæs.
 157. Þa geseah se sundorhalga þæt, þe hine gelaþode
& cwæþ on his geþance þus, Gif þes lareow witiga wære,
þonne wiste he to soþan hwylc & hu synful þæt wif is, þæt
hine hrepað.
 160. Se hælend þa andwyrde his geþance þus cweðende,
Simon ic hæbbe þe sum þing to secgenne.
 163. And he cwæð, la leof lareow, sege.
 163. Se hælend cwæð him to, Twegen gafolgylderas wæron
feoh scyldige sumum massere, se an him sceolde fifhund penega & se oðer
fiftig; þa næfde heora naþor þone andfeng þæt hi him þæt
feoh forguldon, & he þa mildheortlice him bam þæt feoh forgeaf.
 169. Hwæt þincð þe nu, Simon, hwæþer heora lufode
hine swiþor.
 170. Þa andwyrde Simon & cwæð, Ic wene þæt se hine
lufode swiðor, þam þe he mare forgeaf.
 172. Him andwyrde se hælend & cwæð, Rihtlice þu
demdest.
 172. He beseah þa to þam wife & cwæð to Simone, Simon,
gesyhst þu þis wif?
 173. Ic com into þinum huse, & þu ne bude me furþon to
minum fotum wæter, & þis wif aþwoh mine fet forhtlice mid hire
tearum, & mid hire fexe drigde.
 177. Þu noldest me cyssan.
 178. & þis wif syþþan heo in com, ne geswac mine fet to
cyssanne.
 179. Þu ne smyredest min heafod mid ele, & heo smyrede mine
fet mid deorwurðre sealfe.
 181. Forþi ic secge þe þæt hyre menifealdan synna beoð
hyre forgifene, forþan þe heo swa swyþe me lufode; þam þe bið
læs synna forgifen, se lufað hwonlicor.
 184. Ða cwæþ se hælend to þam wife, þe synd þine
synna forgifene.
 185. And þa ymbsittendan sona þus cwædon, hwæt is þes
þe eac swylce synna forgifð?
 187. Se hælend cwæð þa git to þam wife, þin geleafa
þe gehælde, gang þe nu on sibbe.
 188. Ðises Simones welwillendnes næs swa fulfremed on þæs
hælendes tocyme, swaswa Zachees wæs, þæs welegan mannes.
 191. Þa iudeiscan ceorodon þaþa hi gesawon þæt he wolde
gecyrran to Zachees huse, cweþende hwi he wolde to swa synfullum men
gecyrran.
 193. Æfre hi andedon arleaslice þæt se hælend wolde þa
hæþenan þeoda him to folce geceosan, & to fulluhte gebiggan; ac se
welwillenda Crist wolde hi swa þeah habban.
 197. Zacheus þa stod on his gebeorscipe & bliþelice
cwæð to þam hælende, Ic wylle nu min drihten dælan mine æhta on
twa.
 199. & þone oþerne dæl syllan þearfum & wædlum,
& gif ic hwylcne mannan bereafode, þæt ic forgylde be feowerfealdum.
 202. Se hælend cwæð ær to sumum oðrum rican men
þaþa he hine befran hu he mihte þæt ece lif begitan, Far & beceapa
ealle þine æhta wiþ feo, & dæl þæt wyrðþearfum; þonne
hæfst þu þinne goldhord on heofenum, & cum & filig me.
 206. Swahwaswa unscyldiglice butan facne leofode ær his
gecyrrednysse, se mæg his æhta ealle þearfum dælan, gif he swa
fulfremedlice to gode gecyrran wyle; ac seþe ær facnfullice leofode, se
sceal ærest æfter godes æ forgildan swa hwæt swa he ær
unrihtlice bereafode, & syþþan þæt him to lafe bið, syllan
þæt þearfum, þonne wunað his rihtwisnys on ealra worulda worold.
 214. Þeos is seo wise stuntnys þæt man woruldþing forseo
his agen forlæte, & þa ungesewenlican gewilnige his agene lustas
oferswiðe, & Cristes fotswaðum folgie, & his agen lif gif hit neod
bið for Criste syllan.
 218. Forþig Zacehus heold healfe his æhta, þæt he mihte
his unriht be feowerfealdum gebetan, & þa gegladian þe he ær mid
swicdome geunrosode.
 221. Þa cwæð se hælend to Zachee, Nu to dæg is hæl
þisum hirede gelumpen, forþanþe he soþlice is sunu Habrahames.
 224. Seo ece hæl & þæt ece lif becom þam hiredes
ealdre Zachee & his hirede þurh þæs hælendes tocyme, forþan
þe he mid ealre heortan fram his arleasnysse gecyrde, & his yfelan
dæda mid ælmissan adilgode.
 228. Nu cwið sum man on his geþance þæt þes Zacheus
gesælig wære þurh swylcne cuman, þæt he moste þam ælmihtigan
mid his mectum þenian.
 231. Soð þæt is gesælig he wæs, ac swa þeah ne
þurfe we forþi ceorian, þæt we nabbað Crist lichamlice nu on urum
timan, swaswa hi hæfdon.
 234. Forþanþe he sylf cwæð on his godspelle, <foreign>Quamdiu
fecistis uni de his fratribus meis minimis, mihi fecistis</foreign>, þæt is on
englisc, swa lange swa ge dydon eower god anum of þisum læstum minum
gebroðrum, me sylfum ge hit dydon.
 238. Swa hwæt swa ge doð to gode hafenleasum mannum on godes
naman.
 240. Þæt ge doð gode sylfum, & he hit forgilt eow eft be
hundfealdum.
 241. Gode beoð þa þenunga þe man godes þearfum deð,
& swiðost þa þe man godes þeowum deþ.
 243. Þæt godspel cwyð þæt se welega wære Habrahames
sunu; forþan þe he geefenlæhte mid his dædum þam heahfædere
Habrahame.
 246. Be þam cwæð se þeoda lareow Paulus to þam
geleaffullum, <foreign>Si autem uos christi, ergo habrahæ semen estis</foreign>, þæt is
on englisc, gif ge soðlice synd Cristes, ðonne synd ge witodlice Habrahames
sæd.
 250. Mannes sunu com to secenne & to gehælenne þæt þe
losode.
 251. Se hælend sylf is mannes sunu anes mannes, swaswa nan
oðer man nis.
 253. He is mannes sunu on þære menniscnysse þære eadigan
Marian, seo þe is mæden & modor, & he is godes sunu on þære
godcundnysse of þam heoflican fæder acenned, æfre butan anginne, se com
on menniscnysse on þisum middan earde acenned, to þig þæt he wolde us
alysan & gehælan.
 259. We þe forlorene wæron, & us þæt ece lif forgifan
mid him sylfum, & mid eallum his halgum, gif we hit mid godum bigengum
geearnian willað.
 262. Us gedafenað þæt we beon gemyndige ures hælendes
mildheortnysse on us.
 264. & his lare to worce awendan, þe læs þe we þa
stiþan þreale gehyran, þe he sumum receleasum cwæð, <foreign>Quid autem
uocatis me domine domine, et non facitis quæ dico</foreign>, þæt is on
englisc/, to hwi hate ge me drihten drihten & ne doð þa þing þe ic
eow secge?
 269. Ælc þæra manna þe cymð to me, & mine spræce
gehyrð, & hi mid weorcum gefylð, ic geswutelige eow hwam he bið
gelic.
 272. He byð gelic þam men þe arærð him stænen botl,
& dylfð þone grundweall swyþe deopne & legð hine mid stane.
 274. Eft þonne se storm cymð him to, & þæt flod
slyhð on þa gebytlu.
 276. Þonne ætstent þæt hus fæste, forþan þe hit
wæs getimbrod on þam stane.
 277. Witodlice seþe gehyrð mine spræce, & nele hi mid
weorcum gefyllan, he bið þam men gelic þe bytlað uppan sandceosle.
 280. Þonne cymð færlice se storm & þæt flod, &
towendað þa getimbrunge grundlunga; þæt is se man þe hine sylfne
& his weorc on Criste gefæsðnað, his weorc þurhwunað a to
worulde, & beoð him sylfum ecelice gehealdene.
 284. Ealswa se man þe his hiht & his geornfulnysse on þisse
worulde gitsunge beset, his geswinc him losað, & his hus bið towend,
& he hæfð þone hearm endeleaslice.
 288. Gif we soðlice Cristene beoð, þonne ne sceal us nan
woruldgestreon beon swa inmede swa ures drihtnes lufu, forþan þe he is to
lufigenne ofer ealle þing, se þe leofað & rixað on ealra worulda
woruld AMEN.

END_TEXT
START_TEXT

ÆHex
B1.5.13.
Hexameron: Crawford 1921,33-74.



 1. <foreign>Exameron Anglice</foreign> On sumum oðrum spelle we sædon hwilon
ær hu se ælmihtiga God ealle ðing gesceop binnon syx dagum and seofon
nihtum.
 4. Ac hit is swa menigfeald and swa mycel on andgite ðæt we ne
mihton secgan swa swiðe embe ðæt swa swa we woldon on ðan ærran
cwyde.
 7. Ne we gyt ne magon swa micclum eow secgan on ðam deopan
andgite swa swa hit gadafenlic wære.
 9. We wyllað ðeah eow secgan sum ðing deoplicor be Godes
weorcum on ðysum soðum gewrite ðæt ge wislicor magon witan eowerne
Scyppend mid soðum geleafan and eow sylfe oncnawan.
 13. Næs nan man on life on ðyssere langsuman worulde, ðe
ðas lare cuðe cyðan ænigum menn ærðamðe se ælmihtiga God, se
ðe ana is Scyppend, hi gecydde Moyse on ðam munte Sinai.
 17. And hine ðær lærde embe ðas deopan lare feowertig
daga onan.
 18. And he ætes ne gymde on eallum ðam fyrste, ac hine afedde
God.
 20. And he underfeng ða of Godes sylfes dihte ealle ða
deopnyssa, ðe he on fif bocum syððan afæstnode.
 23. Ða bec synd gehatene seo ealde gecyðnyss and seo ealde
æ, ðæt is open lagu, ðe God gesette Israhela folce ærðanðe
Crist come to ðyssere weorulde on menniscnysse acenned.
 27. And he cydde him sylf ðæt gastlice andgit ðære ealdan
gesetnysse his leorningcnihtum oð ðæt hit becom to us.
 30. Ðæra fif boca angin is ðysum wordum ongunnen: <foreign>In
principio creauit Deus celum et terram</foreign>; ðæt is on Englisc: God
ælmihtig gesceop ærest on anginne heofonan and eorðan.
 34. Her ge magon gehyran ðæt heofone næs na ær
ærðamðe se ælmihtiga wyrhta hi geworhte on anginne and ealne
middaneard on his mycclum cræfte.
 37. Ac he sylf wæs æfre unbegunnen scyppend se ðe swa
mihtiglice gemacode swylcne cræft.
 39. Full dysig byð se mann, and ðurh deofol beswicen, se ðe
nele gelyfan ðæt se lifigenda God æfre wære wunigende ærðamðe
he worhte gesceafta.
 42. Ac he geswutelode his mihta ðurh ða gesceafta, and wolde
ðæt ða gesceafta gesawon his mærða.
 44. And hine wurðodon a on wuldre mid him ða ðe andgyt
habbað, ðæt syndon englas and menn.
 47. On anginne gesceop se ælmihtiga fæder ðysne middaneard,
swa swa Moyses awrat, and ðæt angin is ðæs ælmihtigan Godes sunu
on gastlicum andgite, swa swa ðæt godspell us segð: <foreign>Ego principium qui
et loquor uobis</foreign>, ðis cwæð se Hælend on his halgan godspelle: Ic sylf
eom angin ðe eow to sprece.
 54. He sylf is soð anginn of ðam soðan anginne, and he is
soð wisdom of ðam wisan Fæder, and seo mycele miht ðe he mid geworhte
ða wundorlican gesceaftu.
 57. And he hi ealle geliffæste on ðam life ðe hi habbað
ðurh ðone Halgan Gast ðe gæð of ðam Fæder and of ðam Suna,
forðamðe he soðlice is heora begra lufu him bam gemæne, ælmihtig
God, anes gecyndes and anre mægenðrymnysse on anre godcundnysse.
 64. Ðis is mycel eow mannum on mode to asmeagenne, and nan man ne
mæg on ðysum middanearde fullfremedlice secgan embe ðone soðan God.
 67. Ge sceolon gehyran ðeah sum ðing be him, ðæt ge on
geleafleaste eower lif ne adreogan gif ge nan andgit embe ðæt ne cunnon,
and gif ge naht ne gehyrað embe ðone heofonlican God, se ðe on ðrim
hadum soðlice æfre rixað on anre godcundnysse, an ælmihtig scyppend.
 73. Mycel is se fæder and mycel is his Wisdom, and mycel is
heora Lufu.
 74. Loca ðu nu georne ðæt ðu swa swyðe ne dwelige
ðæt ðu gedon wylle ðone Sunu læssan ðonne his leofa Fæder is,
oððe heora begra Lufu be ðinum lytlan andgite unmihtigran gemacian wylle,
ac ðu ne miht swa ðeah ðeah ðu swa micclum dwelige, gedon ðæt
heora ænig unmihtigre beo ðonne ælmihtig God.
 81. Eall seo ealde gesetnyss ðe we ær embe spræcon and se
Hælend sylf on his halgan godspelle cyðað ða halgan ðrynnysse on
soðre annysse, ænne ælmihtigne God, æfre unbegunnenne, se ðe
næfre ne geendað.
 85. And hu wylt ðu nu furðor embe ðis smeagian, ðonne ðu
sylf ne canst embe ðe sylfne soðlice smeagian?
 88. Sege me nu soðlice miht ðu geseon ðinne hrycg oððe
ðinne henccan ðeah ðu locige underbæc oððe ðine agene sawle, hu
heo gesceapen is?
 91. Ðu scealt gelyfan on ðone lifigendan God, and na ofer
ðine mæðe motian be him, ðe læste ðu dwelige swa swa to feala
dydon ðe ofer heora andgit embe ðæt smeadon butan geleafan and forði
losodon.
 96. On ðam forman dæge ure Drihten gesceop seofonfealde weorc,
ðæt wæron ealle englas and ðæs leohtes angin and ðæt antimber
ðe he of gesceop syððan gesceafta, ða upplican heofenan and ða
nyðerlican eorðan, ealle wæterscypas and ða widgillan sæ, and
ðæt upplice lyft, eall on anum dæge.
 103. Ða englas he geworhte on wundorlicre fægernysse and on
mycelre strencðe, manega ðusenda, ealle lichamlease lybbende on gaste.
 106. Be ðam we sædon hwilon ær swutelicor on gewrite.
 107. Næs na God butan leohte ða ða he ðæt leoht
gesceop: he is him sylf leoht ðe onliht ealle ðing, ac he gesceop ðæs
dæges leoht and hit syððan geeacnode mid ðam scinendum tunglum swa swa
her æfter segð.
 111. Dæges leoht he gesceop and todræfde ða ðeostru
ðæt ða gesceaftu gesewenlice wurdon ðurh ðæs dæges lihtinge on
lenctenlicre tide; forðanðe he on lenctentid, swa swa lareowas secgað,
gesceop ðone forman dæg ðyssere worulde, ðæt is on gerimcræfte
<foreign>XV kalendas aprilis</foreign>, and syððan ða gesceafta swa swa we secgað her.
 118. Ða upplican heofonas ða englas on wuniað, he geworhte
eac ða on ðam ylcan dæge.
 120. Be ðam we singað on sumum sealme ðus: <foreign>Opera mannum
tuarum sunt celi</foreign>; ðinra handa geweorc syndon heofonas, Drihten.
 123. Eft on oðrum sealme sang se ylca witega: <foreign>Ipse dixit et
facta sunt, ipse mandauit et creata sunt</foreign>: He sylf hit gecwæð and hi
wurdon geworhte, he sylf hit bebead and hi wurdon gesceapene.
 127. Ðæt wæter and seo eorðe wæron gemengede oð
ðone ðriddan dæg: ða todyde hi God, swa swa her æfter segð on
ðyssere gesetnysse.
 130. Ðæt lyft he gesceop to ures lifes strangunge, ðurh
ðæt we orðiað and eac ða nytenu.
 132. And ure fnæst ateorað gif we ateon ne magon mid urum
orðe into us ðæt lyft and eft ut ablawan ða hwile ðe we beoð
cuce.
 135. Ðæt lyft is swa heah swa swa ða heofonlican wolcnu and
eac eal swa brad swa swa ðære eorðan bradnyss.
 137. On ðære fleoð fugelas ac heora fiðera ne mihton na
hwider hi aberan gif hi ne abære seo lyft.
 139. <foreign>Secunda die fecit Deus firmamentum</foreign>: On ðam oðrum dæge
ure Drihten geworhte ðone firmamentum ðe men hatað rodor, se belycð on
his bosme ealle eorðan bradnysse and binnan him is gelogod eal ðes
middaneard, and he æfre gæð abutan swa swa yrnende hweowol, and he
næfre ne stent stille on anum, and on anre wendinge ða hwile he æne
betyrnð gað witodlice forð feower and twentig tida, ðæt is ðonne
ealles an dæg and an niht.
 149. Ðone rodor God gehet heofon.
 150. He is wundorlice healic and wid on ymbhwyrfte: se gæð
under ðas eorðan eal swa deop swa bufan, ðeah ðe ða ungelæredan
menn ðæs gelyfan ne cunnon.
 153. And God ða todælde ðurh his drihtenlican mihte ða
nyðerlican wæteru ðe wæron under ðam rodere fram ðam upplicum
wæterum ðe wæron bufan ðam rodore.
 156. Be ðam upplicum wæterum awrat se witega ðus: <foreign>Laudate
eum celi celorum et aque que super celos sunt laudent nomen domini</foreign>: Heriað
hine heofonas ðæra heofona heofonas, and eac ða wæteru ðe bufan
heofonas synd herian hi Godes naman; ðus segð ðæt halige gewrit.
 162. Ne heriað ða wæteru mid nanum wordum God, ac ðurh
ða gesceaftu ðe he gesceop wundorlice his miht is geswutelod and he byð
swa geherod.
 165. On ðam ðriddan dæge ure Drihten gegaderode ða
sælican yða fram ðære eorðan bradnysse.
 167. Seo eorðe wæs æt fruman eall ungesewenlic,
forðamðe heo eall wæs mid yðum oferðeht, ac God hi asyndrode fram
ðam sælicum yðum on hyre agenne stede, swa swa heo stent oð ðis.
 171. Heo ne lið on nanum ðinge ac on lofte heo stynt ðurh
ðæs anes mihte ðe ealle ðing gesceop.
 173. And he ealle ðing gehylt butan geswince forðanðe his
nama is <foreign>omnipotens Deus</foreign>; ðæt is on Englis: ælmihtig God.
 176. His willa is weorc and he werig ne byð, and his mycele miht
ne mæg nahwar swincan, swa swa se witega awrat be him cweðende: <foreign>Quia in
manu eius sunt omnes fines terræ</foreign>; Forðanðe on his handa syndon ealle
ðære eorðan gemæru.
 181. Ða sæ he gelogode swa swa heo lið git wiðinnan ðe
eorðan on hyre ymbhwyrfte and ðeah ðe heo brad sy and gebyged gehu and
wundorlice deop, heo wunað eall swa ðeah on ðære eorðan bosme binnan
hyre gemærum.
 186. God sylf geseah ða ðæt hit god wæs swa and het ða
eorðan ardlice spryttan growende gærs and ða grenan wyrta mid heora
agenum sæde to menigfealdum læcecræfte.
 190. And ða wyrta sona wynsumlice greowon mid menigfealdum
blostmum mislice gebleode.
 192. God het hi eac spryttan ðurh his godcundan mihte menigfealde
treowcynn mid heora wæstmum mannum to ofætan and to oðrum neodum.
 195. And seo eorðe sona, swa swa hyre God bebead, stod mid holtum
agrowen and mid healicum cederbeamum and mid manegum wudum on hyre widgilnysse,
mid æppelbærum treowum and mid orcgeardum and mid ælcum treowcynne mid
heora agenum wæstmum.
 200. On ðam feorðan dæge ure Drihten gecwæð: Gewurðan
nu leoht, ðæt synd ða leohtan steorran on ðam heofonlican rodore,
ðæt hi todælan magon dæg fram nihte and hi beon to tacne and tida
gewyrcon dagum and gearum, and scinon on ðam rodore and onlihton ða
eorðan.
 206. God geworhte ða sona twa scinende leoht, mycele and mære,
monan and sunnan, ða sunnan on merigen to ðæs dæges lihtinge, ðone
monan on æfen mannum to lihtinge on nihtlicere tide mid getacnungum.
 211. And ealle steorran he eac ða geworhte and he hi
gefæstnode on ðam fæstan rodore ðæt hi ða eorða onlihton mid
heora mænigfealdum leoman, and ðæs dæges gymdon and eac ðære
nihte, and ðæt leoht todældon and ða ðeostru on twa.
 216. Næron nane tida on ðam gearlican getæle ærðamðe
se ælmihtiga Scyppend gesceop ða tunglan to gearlicum tidum on manegum
getacnungum on lenctenlicere emnihte swa swa lareowas secgað, on
gerimcræfte <foreign>XII kl Aprilis</foreign>.
 221. And ne beoð næfre eastron ær se dæg cume ðæt
ðæt leoht hæbbe ða ðeostru oferswiðed, ðæt is ðæt se
dæg beo lengra ðonne seo niht.
 224. Be ðam oðrum tidum cwyð ðeos ylce boc, swa swa God
sæde him sylf to Noe: Sædtima and hærfæst, sumor and winter, cyle
and hætu, dæg and niht ne geswicað næfre.
 229. Ne standað na ealle steorran on ðam steapan rodere ac hi
sume habbað synderlicne gang beneoðan ðam rodere mislice geendebyrde, and
ða ðe on ðam rodere standað tyrnað æfre abutan mid ðam bradan
rodere on ymbhwyrfte ðære eorðan, and heora nan ne fylð of ðam
fæstan rodere ða hwile ðe ðeos woruld wunað swa gehal.
 236. Eall swa gæð seo sunne and soðlice se mona abutan ðas
eorðan mid bradum ymbhwyrfte eall swa feorr beneoðan swa swa hi bufan us
gað.
 239. On ðam fiftan dæge ure Drihten gesceop of wætere anum
ealle fixas on sæ and on eauum and eall ðæt on him crypð and ða
mycelan hwalas on heora cynrynum and eac eall fugolcynn eall swa of wætere,
and forgeaf ðam fugelum flyht geond ðas lyft, and ðam fixum sund on ðam
flowendum yðum.
 246. God hi gebletsode ða ðus cweðende to ðam fixum:
Weaxað and beoð gemenigfylde and gefyllað ða sæ and eac ða fugelas
beon gemenigfylde bufan ðære eorðan; and hit gewearð ða swa.
 250. Ða fugelas soðlice ðe on flodum wuniað syndon flaxfote
be Godes foresceawunge, ðæt hi swimman magon and secan him fodan.
 253. Sume beoð langsweorede, swa swa swanas and ylfettan,
ðæt hi aræcan him magon mete be ðam grunde, and ða ðe be
flæsce lybbað syndon clyferfete and scearpe gebilode ðæt hi bitan
magon on sceortum swuran and swyftran on flihte ðæt hi gelimplice beon to
heora lifes tilungum.
 260. Nis na eall fugolcynn on Engla ðeode, ne on nanum earde ne
byð naht eaðe eall fugolcynn, forðanðe hi feala syndon, mycele on
wæstme and mislice fleoð, swa swa us bec secgað swutollice be ðam.
 265. On ðam syxtan dæge ure Drihten gecwæð: Acenne seo
eorðe nu cuce nytenu on heora cynryne and ða creopendan wyrmas and eall
deorcynn on heora cynrynum.
 269. Hwæt ða God geworhte ðurh his wunderlican mihte eall
nytencynn on heora cynrynum and ða wildan deor, ðe on wudum eardiað, eall
ðæt fiðerfote byð of ðære foresædan eorðan, and eall
wyrmcynn, ða ðe creopende beoð, and ða reðan leon, ðe her on lande
ne beoð, and ða swiftan tigres and ða syllican pardes, and ða egeslican
beran and ða ormætan ylpas, ða ðe on Engla ðeode acennede ne beoð,
and feala oðre cynn ðe ge ealle ne cunnon.
 279. Ða beoð langswyrede ðe lybbað be gærse, swa swa
olfend and assa, hors and hryðeru, headeor and rahdeor, and gehwylce oðre:
and ælc byð gelimplic to his lifes tilunge.
 284. Wulfas and leon and witodlice beran habbað strangne swuran
and sceortran be dæle and maran tuxas to heora metes tilunge.
 287. Forðamðe hi lybbað heora lif be reaflace, swa swa
gehwylce oðre deor ðe deriað ðam oðrum.
 289. Ða ylpas beoð swa mycele swylce oðre muntas and hi magon
lybban ðreo hund geara and man mæg hi wenian to wige mid cræfte swa
ðæt menn wyrcað wighus him on uppan and of ðam feohtað on heora
fyrdinge.
 295. Ðonne flihð ælc hors afæred ðurh ða ylpas, and
gif him hwa wiðstent he byð sona oftreden.
 297. Ac we nellað na swiðor nu embe ðis sprecan.
 298. On ðam ylcan dæge ure Drihten wolde mannan gewyrcan of
ðære ylcan eorðan, forðamðe on ðysum fyrste afeoll se deofol of
ðære healican heofonan mid his gegadum for his uppafednysse into helle
wite.
 302. Ure Drihten cwæð be him on his halgan godspelle: <foreign>In
ueritate non stetit quia ueritas non est in eo</foreign>; He ne wunode na on
soðfæstnysse forðamðe seo soðfæstnyss nis nateshwon on him.
 306. God hine geworhte wundorlicne and fægerne; ða sceolde he,
gif he wolde, wurðian his Scyppend mid micelre eadmodnysse, ðe hine swa
mærne gesceop.
 309. Ac he ne dyde na swa ac mid dyrstire modignysse cwæð
ðæt he wolde wyrcan his cynesetl bufan Godes tunglum ofer ðæra wolcna
heannysse on ðam norðdæle and beon Gode gelic.
 313. Ða forlet he ðone ælmihtigan, ðe is eall
soðfæstnyss, and nolde habban his hlafordscipe ac wolde beon him sylf on
his sylfes anwealde.
 317. Ða næfde he nane fæstnunge ac feoll sona adun mid
eallum ðam englum ðe æt his ræde wæron; and hi wurdon awende to
awyrigedum deoflum.
 320. Be ðam cwæð se Hælend her on ðysum life: Ic geseah
ðone sceoccan swa swa scinende liget feallende adun dreorig of heofonum;
forðamðe ahreas ungerydelice.
 324. Ða wolde God wyrcan ðurh his wundorlican mihte mannan of
eorðan, ðe mid eadmodnisse sceolde geearnian ðone ylcan stede on
ðæra engla geferrædene ðe se deofol forworhte mid his dyrstignysse.
 329. And God sylf cwæð ða swa swa us segð ðeos boc:
<foreign>Faciamus hominem ad imaginem nostram et reliqua</foreign>; ðæt is on Englisre
spræce: Uton gewyrcan mannan to ure anlicnysse and to ure gelicnysse,
ðæt he anweald hæbbe ofer eallum fixum and ofer fugolcynne and ofer
wildeorum and ofer eallum gesceafte.
 336. Her ge magon gehyran ða Halgan ðrynnysse and soðe
annysse anre godcundnysse.
 338. Uton wyrcan mannan, ðær is seo Halige ðrynnyss; to ure
anlicnysse, ðær is seo annyss: to anre anlicnysse, na to ðrim
anlicnyssum.
 341. On ðæs mannes sawle is Godes anlicnyss, forðam is se
mann selra ðonne ða sawulleasan nytenu ðe nan andgit nabbað embe heora
agenne Scyppend.
 344. God ða geworhte of ðære eorðan lame mid his halgum
handum mannan to his anlicnysse, and ableow on his ansyne liflicne blæd, and
he wearð man geworht on lybbendre sawle.
 348. God sylf ða syððan gesceop him naman Adam, and of his
anum ribbe worhte him gemacan: hyre nama wæs Eua, ure ealra modor.
 351. And God hi ða gebletsode mid ðyssere bletsunge: Wexað
and beoð gemenigfylde and gefyllað ða eorðan and habbað eow anweald
ofer ða eorðan, and ofer sæfyxum and ofer ðam fleogendum fugelum, and
ofer eallum ðam nytenum ðe styriað ofer eorðan.
 356. God gesceawode ða ealle his weorc and hi wæron swyðe
gode, and se syxta dæg wearð swa geendod.
 358. And God ða gefylde on ðam seofoðan dæge his weorc
ðe he worhte on wunderlicum dihte, and hine ða gereste and ðone dæg
gebletsode, forðanðe he on ðam seofoðan dæge geswac his weorces.
 362. Næs he na werig, ðeah ðe hit swa awriten sy, ne he mid
ealle ne geswac ða gesceafta to geedniwigenne, ac he geswac ðæs dihtes
ðæs deoplican cræftes swa ðæt he selcuðe syððan scyppan
nolde ac ða ylcan geedniwian oð ende ðysse worulde, swa swa ure Hælend
on his halgan godspelle gecwæð: <foreign>Pater meus usque modo operatur et ego
operor</foreign>, ðæt is on Englisc, Min Fæder wyrcð git oð ðisne
andweardan dæg and ic eac wyrce.
 371. Ælce geare byð orf acenned and mennisce menn to mannum
acennede ða ðe God gewyrcð swa swa he geworhte ða ærran, and he ne
scypð nane sawle buton ðam cildum anum.
 375. And ealle nytenu nabbað nane sawle.
 376. Sume menn wendon ðæt ðeos woruld wære æfre buton
ælcum anginne eall swa heo nu is, heofen and eorðe and eall gesceafta.
 379. Ac we secgað to soðan ðæt God sylf hi gesceop, and
næron nane gesceafta gif hi gesceapene næron, ne hi ne gewurdon ðurh hi
sylfe ac hi geworhte God.
 382. Ælc ðing hæfð anginn and ordfruman ðurh God, buton
se ana Scyppend ðe ealle ðing gesceop; se næfð nan anginn ne nænne
ordfruman, ac he sylf is angin and soðlice ordfruma ealra ðinga and æfre
ungeendod.
 387. Næs hit na færlic geðoht oððe unforesceawod ræd
ðæt se ælmihtiga God ðysne middaneard gesceop, ac wæs æfre
æt fruman on his ecum ræde ðæt he wolde gewyrcan ealle ðas woruld
and ealne middaneard mid his agenre mihte, him sylfum to lofe, swa swa we
geseoð nu ðæt ealle gesceafta heriað heora Scyppend butan ðam earmum
mannum ðe hine forseoð, and hine herian nellað ne hi his ne gymað
ðæt hi mid ðam ealdan deofle endeleaslice losion.
 397. Wel wyste ure Scyppend ða ða he geworhte Adam, ðone
frumsceapenan mann, ðæt he syngian wolde ðurh ðæs deofles lare, swa
swa he dyde syððan.
 400. And God wyste eac swylce hu he sylf smeade embe ða bote ða
iu, hu he hit gebetan mihte ðurh his halgan gife, ðæt he gehulpe ðam
menn, and eac his ofsprincge ðam ðe on hine gelyfað, and mid soðre lufe
hine simble wurðiað.
 405. On ælcum lichamlicum gesceafte syndon feower ðing,
eorðe and wæter, fyr and lyft.
 407. Fyr is behyd on heardum stanum; se stan cymð of eorðan and
he swæt swa ðeah, and of stancludum cumað wyllspringas.
 410. Ure lichama is eorðe and he oft ðeah swæt, and of ðam
fyre hatað, ðe him on wunað, and on ðam lyfte we lybbað ealle.
 413. Se mann wæs swa gesceapen ðæt he syngian ne ðorfte,
and he wære gesælig gif he na ne syngode and æfre undeadlic gif he his
Drihtne gehyrsumode; and gif he syngode he wære ungesælig and syððan
deadlic for ðære synne fremminge.
 418. God hine ne neadode on naðre healfe, ac let hine habban his
agenne cyre.
 420. Næs he na geworht mid nanre wohnysse, ne mid nanum synnum
gesceapen to menn, ne nane leahtras on his life næron, ac hæfde on his
anwealde eall his agen gecynd butan geswince on gesælðe lybbende, ne him
nan gesceaft næfre ne derode ða hwile ðe he gehyrsumode his Scyppende on
riht.
 427. God hi ða gebrohte binnan <foreign>Paradisum</foreign>, ðæt we hatað
on Englisc Neorxnawang: ðær wæs wynsum wunung, and hi wunodon ðær
swa hale on lichaman and hæfdon ealles geweald, ge heora hagenes sylfes on
eallum ðingum, butan eallum ðam gedrecednyssum ðe us deriað nu, and
ealre ðære myrhðe ðe ðær binnan wæs, buton anes treowes ðe
him forboden wæs ðæt hi on ðam anum bebode Gode gehyrsumodon.
 436. God cwæð to Adame: Ne ete ðu of ðam treowe; gif ðu
his onbyrgist, ðu byst sona deadlic.
 438. Næs na se deað ðurh Drihten gesceapen ne on ðam
treowe aweaxen, ac hit wæs swa ðeah ðæt gif he tobræce ðæt
litle bebod ðæt he wære syððan sona deadlic, and he næfre ne
swulte gif he swa gesælig wære ðæt he ðæt eaðelice bebod
eallunga geheolde.
 444. Wæs eac oðer treow on ælemiddan <foreign>Paradisum, lignum
uite</foreign> gehaten, ðæt is lifes treow.
 446. Of ðam sceolde Adam geetan on ende æfter his
gehyrsumnysse and habban ðæt ece lif, and ða heofonlican wununge mid
ðam halgum englum.
 449. Ða wæs ðam deofle waa on his awyrgedum mode ðæt se
mann sceolde ða myrhðe geearnian ðe he of afeoll for his upphefednysse,
and he mid micclum andan ða menn ða beswac, ðæt hi buta æton of
ðam forbodenan treowe and wæron ða deadlice and wið heora Drihten
scyldige, and hi cuðon ða ægðer ge yfel ge good.
 456. God hi ða adræfde ut of ðære wununge fram ðære
myrhðe mid micclum geswincum, and hi on yrmðe leofodon heora lif
syððan.
 459. Hi mihton ða syððan seocnysse ðrowian, and hine byton
lys and lyftene gnættas and eac swylce flean and oðre gehwylce wyrmas, and
him wæron deregendlice dracan and næddran and ða reðan deor mihton
derian his cinne, ðe hine ealle ær arwurðodon swyðe.
 465. Heora gecynd eac ða wæs eall on costnungum and him
ungewylde to rihtre wissunge.
 467. And seo galnyss weohs unwilles on him and oðre unðeawas,
ðe he ær ne cuðe, wunnon him ða on and on his cynne syððan swa
ðæt moston mid micclum geswince ða godan ðeawas, ðe God hi on
gesceop, healdan æfre syððan gif hi hi habban woldon ðæt ðæt
hi ær heoldon butan eafoðnyssum.
 474. Ðær to eacan hi swuncon and on swate leofodon and mid
earfoðnyssum him ætes tilodon on mycelre geomerunge for heora gymeleaste,
and him ða uneaðe ðæt hi ær wæron on ealre wynsumnysse and
wunodon ða on sorhge anbidigende deaðes, and eall heora ofspring.
 480. Se ælmihtiga God ða het his engla werod healdan ða gatu
æt ðam ingange into <foreign>Paradisum</foreign>, and ðam englum bebead: Behealdað
ðæt Adam ne ete of ðam treowe ðe is <foreign>lignum uite</foreign> and he libbe on
ecnysse, and him wæs swa forwyrned ðæs inganges syððan.
 486. Hearmlic him wære ðæt he wurde ða ece and eallum his
ofspringe on ðære yrmðe, ðæt we ealle sceoldon on ecnysse swa
lybban on eallum ðam costnungum ðe us becumað nu, and on eallum ðam
earfoðnyssum ðe we on libbað.
 491. Ða forwyrnde him God ðæs inganges forðig to ðam
lifes treowe, ðæt we lybban ne sceoldon swylce earmingas on ecum lichaman,
swylce we nu syndon on ðysum sorhfullum life.
 495. Wel us foresceawode se welwillenda God ðæt he on oðre
wisan ure yfel gebette and cydde his mihte and his mildheortnysse ðæt he
swa mycel yfel mihte gebetan, and he eac wolde for his welwillednysse us
earmingas alysan fram ðam ecum suslum; ðæt mihte he ana don forðamðe
he is ælmihtig God.
 502. Hit segð on ðære bec on ðyssere gesetnysse ðæt
ðær wæs ligen swurd gelogod æt ðam ingange mid ðam halgum englum
ðe heoldon ðæt geat, and ðæt ylce swurd wæs awendendlic swa
ðeah forðamðe ure Hælend Crist ðæs heofonlican Godes sunu, on
ðære syxtan ylde ðyssere worulde wearð to menn geboren of ðam
mædene Marian, and he mid his agenum deaðe ðone deofol oferwann and he
us swa alysde of his laðum ðeowdome.
 510. And he of deaðe aras on ðam ðriddan dæge and awende
ðæt swurd of ðam wæge mid ealle ðæt we inn moton gaan to ðam
upplican Paradise, to ðam lifes treowe, ðæt is se leofa Hælend ðe
ðæt ece lif forgifð ðam ðe hine lufiað and mid weorcum cyðað
ðæt hi wilniað his.
 517. Ðis is nu betre ðæt we on blissum wunion a on ecnysse
ðonne Adam ða æte of ðam lifes treowe and leofode on ecnysse, mid
eallum his cynne, swa swa we sædon ær, on eallum ðam yrmðum ðe us
on rixiað, and on eallum ðam costnungum ðe us her becumað.
 523. Nu ðingð ðam dysegan menn ðe dwollice leofað
ðæt him genoh well si on ðyssere worulde gif he lybban mot be his lustum
æfre, ac he ne understent na his agene stuntnysse, and nat ðæt his lif
is gelogod on geswincum.
 528. Ðonne him hingrað, he yt grædilice, eft ðonne him
ðyrst, he drincð gif he hæfð, ðonne him cælð, he cepð him
hlywðe, ðonne him to gange lyst, he gæð ðyder unðances, ðonne he
werig byð he wyle hine gerestan, gif he gewundod byð he wilnað
læcedomes.
 534. Nis ðys nu eall geswinc?
 534. And gyt mycele swarran ealle ða ungelimp ðe on ðysum
life becumað, ðe man earfoðlice mæg ealle areccan.
 537. Uton forðig hogian her on ðysum life ðæt we mid
geornfulnysse gewilnian æfre ðæs beteran lifes on ðære ecan blisse
mid urum Hælende Criste, swa swa he us behaten hæfð, se ðe leofað
and rixað mid his leofan Fæder and ðam Hlagan Gaste, on anre
godcundnysse, ana soð Scyppend ealra ðinga.
 543. AMEN.

END_TEXT
START_TEXT

ÆHomM 14 (Ass 8)
B1.5.14.
Esther: Assmann 1889, 92-101.



 1. Iu on ealdum dagum wæs sum rice cyning namcuð on worulde,
Asuerus gehaten.
 3. And se hæfde cynerice east fram Indian oð Eþiopian lande;
þæt is fram easteweardan þissere worulde and suþweardan oð to þam
Silhearwum.
 6. Hundtwelftig scira he soðlice hæfde and seofon scira, swa
swa us secgað bec, on his anwealde ealle him gewylde.
 9. On þam þriddan geare his cynerices he het gewyrcan
wundorlice feorme hundteontig daga on an and hundeahtatig daga eallum his
ealdormannum and his eþelborenum þegnum and eallum his folce, þe þa
feorme gesohton, wolde him æteowian his welan and his mærða.
 15. Us is earfoðe to secgenne þa seltcuðan mærða on
gyldenum beddum and agrafenum fatum, gyldene and sylfrene, seltcuþe æfre,
on pellum and purpuran and ælces cynnes gymmum, on menigfealdre þenunge,
þe man þær forðbær.
 20. Se cyning bebead þam gebeorum eallum, þæt hi bliþe
wæron æt his gebeorscipe and þæt ælc mann drunce þæs
deorwurðan wines, beþam þe he sylf wolde and him softost wære, and nan
man ne moste neadian oðerne to maran drænce, þonne his mod wolde.
 26. Ac þa byrlas scencton be þæs cyninges gesetnysse
ælcum men genoh name, þæt he wolde.
 28. His cwen hatte Vasthi, seo wæs swiðe wlitig.
 29. Heo worhte eac feorme mid fulre mærðe eallum þam
wifmannum, þe heo wolde habban to hire mærþe on þam mæran palente,
þær þer se cyning wæs oftost wunigende.
 33. Se cyning þa het on þam seofoðan dæge, þa þa he
bliþe wæs betwux his gebeorum, his seofon burðenas, þæt hi sceoldon
gefeccan þa cwene Vasthi, þæt heo come to him mid hire cynehelme: swa
swa heora seodu wæs, þæt seo cwen werode cynehelm on heafode.
 39. And he wolde æteowian hire wlite his þegnum, forþan þe
heo wæs swiþe wlitig on hiwe.
 41. Þa eodon þa burðenas and abudon þære cwene þæs
cyninges hæse.
 42. Ac heo hit forsoc and nolde gehyrsumian him to his willan.
 44. Se cyning þa sona swiðe wearð geyrsod, þæt heo hine
forseah on swylcere gegaderunge, and befran his witan, þe wæron æfre
mid him on ælcum his ræde, þe he rædan wolde, and he ealle þing
dyde æfre be heora ræde hwæt him þuhte be þam, be his
forsewennysse.
 50. Þa andwyrdon sona sume his ealdormen of Medan and of Persan,
þe him mid druncon: Seo cwen witodlice, þe þin word forseah, leof, ne
unwurðode na þe ænne mid þan, ac ealle þine ealdormenn and eac
þine þegnas.
 55. Ðonne ure wif geaxiað be þisum wordum æt ham, hu seo
cwen forseah hire cynehlaford, þonne willað hi eac us eall swa forseon;
þonne beoð ealle Medas micclum forsewene and þa Pærsican leoda, swa us
na ne licað.
 60. Ac gif þe swa geþincð, leof, gesette þisne dom,
þæt ealle Medas cweðað anmodum geþeahte and eac þa Persican
leoda to þisre dæde, þæt seo cwen Vasthi ne cume næfre
heononforð into þinum pallente betwux þinum gebeorum, ac hæbbe sum
oðer wimman ealne hire wurðmynt, hire ungelicu seo, ðe þe oflicige.
 67. And se cyning Asuerus þisne ræd underfeng, and man cydde
þa geond eall þæs cyninges willan.
 69. And Vasthi geseah þa, þæt heo forsewen wæs.
 70. Hit wearþ þa gecweden þurh þæs cyninges witan,
þæt man ofaxode on eallum his rice, gif ænig mæden ahwær mihte
beon afunden swa wlitiges hiwes, þe him wurðe wære; and swilcere
gebyrde, þe his gebedda wære, and seo þænne fenge to Vasthies
wurðmynte.
 76. And se cyning þa het embe þæt beon swiðe.
 77. On þam dagum wæs an Iudeisc þegen on þære byrig
Susa, Mardocheus gehaten.
 79. Se gelyfde soðlice on þone lifigendan god æfter Moyses
æ, and he mid him hæfde his broðor dohtor, seo hatte Hester, wlitig
mædenmann on wundorlicre fægernysse.
 83. And he hi geforðode on fægerum þeawum æfter godes
æ and his ege symle and hæfde hi for dohtor, forðan þe hire dead
wæs ge fæder, ge modor, þa þa heo unmagu wæs.
 87. Seo wearð þa gebroht and besæd þam cyninge.
 88. And he hi sceawode and him sona gelicode hire fægra nebwlite
and lufode hi swiðe ofer ealle þa oðre, þe he ær gesceawode.
 91. Ac heo ne moste na for Mardocheo nateshwon hire cynn ameldian,
ne þam cyninge secgan, hwilcere mægþe hire magas wæron.
 94. Mardocheus þa folgode þam mædene to hirede and hire
gymæne hæfde holdlice symle, wolde gewitan, hu hire gelumpe.
 97. Heo wæs swiðe wlitig on wundorlicre gefægernysse and
swiþe lufigendlic eallum onlociendum and wislice geþeawod and on wæstme
cyrten.
 100. And se cyning hi genam to cwene þa and gesette þone
cynehelm on hire heafod sona, þe Vasthi ær hæfde.
 103. He het þa gearcian to heora gyftum swiðe mænigfealde
mærða, swa him mihte gerisan.
 105. And æfter heora gewunan he gewifode þa swa be his witena
ræde on heora gewitnysse and his folc gegladode and liþegode him on
mislicum geswincum for ðære mærðe.
 109. Hit gelamp þa siððan æfter litlum firste, þæt
twegen his burðena mid bealuwe afyllede woldon berædon swiðe unrihtlice
heora cynehlaford and hine acwellan and embe þæt wæron.
 113. Þa wearð hit sona cuþ þam Mardocheo, þære cwene
fæderan.
 115. And he hit þa cydde ardlice hire and heo þam cyninge
forð.
 116. And man afunde mid him swutele tacnu, þæt hi swa woldon
don, and hi sylfe sædon, þæt hi swa woldon.
 119. And man aheng hi begen on healicum gealgan.
 120. And Mardocheus þa wearð þurh þa micclan hlyde cuð
þam cyninge for ðære gecyþnysse.
 122. Hit wæs þa gewunelic swiðe wislice, þæt man
gesette on cranice ælc þæra dæda, þe gedon wæs mid him on
þæs cyninges belimpum, oððe his leode fær.
 125. Þa het he awritan, hu hine gewarnede Mardocheus se þegen,
þæt hit on geminde wære.
 127. Sum ealdorman wæs þa Aman gehaten, þone geuferode se
cyning ofer ealle his þegnas and ofer his ealdormen, and het hi ealle sittan
on cneowum to him, swa swa to þam cyninge, and hine sylfne he asætte on
heahsetle fyrmest.
 132. And ealle his men siððan him anum abugon, buton Mardocheus
for his micclum geþingþum nolde him abugan, ne gebigan his cneowu to þam
Amane for his upahafennysse, þylæs þe he gegremode god mid þære
dæde, gif he eorðlicne mann ofer his mæðe wurðode.
 138. Þa geseah Aman, þæt he hine forseah, and he hæfde
ofaxod æt oðrum mannum ær, þæt he wæs Iudeisca, þe wurðodon
symle þone heofonlican god, and him þa þuhte to waclicre dæde,
þæt he fordyde hine ænne, ac wolde miccle swiðor eall þæt
manncyn fordon Iudeisces cynnes, þæt he wræce his teonan.
 145. Aman þa smeade swicollice embe þæt, hu he eall Iudeisc
cynn fordyde ætgedere, þe godes æ heoldon æfter godes
gesetnyssum, and began hit to wregenne wið þone cyning þuss: An manncynn
wunað, leof, wide tostenced under þinum anwealde on gehwilcum scirum, þe
næfð ure þeawas, ne ure laga ne hylt.
 152. And þu wel wast, leof, þæt hit wile hearmian þinum
cynerice heora receleasnysse, gyf him man ne gestyrð heora stuntnysse.
 155. Læt hi ealle fordon and ic gedo, þæt þu hæfst tyn
þusend punda to þinum mydercum.
 157. Se cyning þa sona slypte his beah of and forgeaf Amane and
be þam mancynne cwæþ: Hafa þe þæt seolfor to þines sylfes
bricum and gedo be þam folce, swa þe best licie.
 161. Aman þa sona, swa he þis gehyrde, dihte gewritu be þam
Iudeiscum to ælcere scire, þe hi on wunodon, þæt man hi ofsloge
sæmtinges ealle, ealde and iunge, ealle on anum dæge, and him fultum
gesænde to heora slege micelne to þam ylcan andagan, þe he him
gewissode.
 168. Mardocheus þa micclum wearð geangsumod and for his agenum
magum get micele swiðor, þonne for him sylfum, and gesæde hit þære
cwene, bæd, þæt heo gehulpe hire mægðe and hire, þæt hi ealle
ne wurdon to swilcere wæfersyne.
 173. Þa bebead seo cwen, þæt hire cynn eall sceolde
fæstan þreo dagas on an and godes fultum biddan.
 175. And heo sylf eall swa eac swylce fæste, biddende æt
gode, þæt he geburge þam folce and eallum þam manncynne on swa micelre
frecednysse.
 178. Þa eode seo cwen æfter þam fæstene swiðe
fægeres hiwes ætforan þam cyninge.
 180. And he swiðe bliðe bicnode hire to mid his cynegyrde and
gecwæþ þas word: Hwæs bytst þu, la Hester, and þeah þu biddan
wille healfne þone anweald, þe ic hæbbe under me, þu scealt beon
tiþu untweolice þæs.
 185. Seo cwen cwæð þa to him: Leof cynehlaford, ic wille,
þæt þu beo æt minum gebeorscipe, þu, leof, and Aman to þinum
wurðscipe, þæt ic þe mage secgan minne willan.
 189. Þa het se cyning clypian Aman and het, þæt he wære
gehyrsum þære cwene to hire willan, to hire gereorde.
 192. And Aman þa gecyrde sona to his inne.
 193. Mardocheus þa sæt þær ute and nolde alutan, ne
lyffettan þam Amane.
 195. Þa wearð he swiþe gram þam godes þegene and
cwæþ to his cnihtum, þæt him forcuþlic þuhte, þæt se an
Iudeisca hine forsawe.
 198. Se cyning me wurðaþ, swa swa gewitaþ ealle, and seo cwen
ne gelaþode nenne oðerne to hire butan me ænne to eacan þam
cyninge.
 201. Nu þingþ me, þæt ic næbbe nænne wurðscipe on
life, swa lange swa Mardocheus me nele abugan.
 203. Þa cwædon his magas, þæt he macian sceolde ænne
heagan gealgan and habban hine gearwe and biddan æt his hlaforde, þæt
he lete ahon þone Mardocheum, þe his mihte forseah.
 207. And he þa swa dyde be heora dyslican ræde.
 208. Hit gelamp þa on þære nihte, þæt se cyning læg
wæccende lange on forannihte.
 209. And he het þa forðberan þone cranic fram his yldrena
dagum and rædan ætforan him, oð ðæt he fulge on slæpe.
 212. Man him rædde þa fela þæs þe gefyrn gelamp, oð
ðæt hit becom þærto, hu his burcnihtas woldon hine sylfne amyrran and
hu Mardocheus hit sæde þære cwene and heo cydde þa him.
 216. Þa befran se cyning his cnihtas and cwæþ: Hwylce mede
hæfde Mardocheus for þam, þæt he swa holdlice hogode embe me?
 219. His cnihtas him andwyrdon and cwædon him þus to: Leof
cynehlaford, ne com him nan þing to þance, þæt he swa getreowlice
þæt þe geopenode.
 222. Hwæt, þa on ærnemergen com Aman to þam cyninge,
wolde, þæt he hete ahon Mardocheum.
 224. Ac se cyning axode hine sona and cweð: Hwæt þingð
þe, Aman, hwæt hit mage beon, þæt ic gedon þam menn, þe ic
gemynte wurþscipes?
 227. Þa wende Aman to gewissan þinge, þæt se cyning wolde
wurþian hine swiðor and nænne oþerne, and he andwyrde þus: ðone
man, þe se cyning wile wurðian mid his gife, man sceal embscrydan hraþe
mid cynelican reafe and settan on his heafod sumne cynehelm eac and letan
hine ridan on þæs cyninges radhorse.
 234. And læde sum ealdormann hine geond þas burh and secge
þam burhmannum, þæt þus beo gewurðod se man, þe se cyning wile
wurðscipe hæbbe.
 237. Þa cwæþ se cyning to Amane: Ic cweðe, þæt ic
wille, þæt þu genime Mardocheum and þisne wurðmynt him gedo, and
loca þu georne, þæt þu ne forlæte nan þing.
 240. Aman þa dyde swa mid sorhfullum mode and gelædde
Mardocheum mærlice gescrydne and mid helme geond þa burh, swylce he his
horscniht wære, and sæde eallum mannum, þæt se cyning mihte on þa
wisan mærsian þone man, þe he wolde, and eode him ham siððan
sorhfull to his cnihtum.
 246. Se cyning þa sende sona æfter Amane and he unþances
þa com to þære cwene feorme.
 248. And se cyning Asuerus swiþe bliðe wæs þæs dæges
mid þære cwene Hester and cwæð hire þus to: Hwæs bytst þu, la
Hester, þæt ic þe forgife?
 251. Hester seo cwen þa cwæð to þam cyninge þus: Ic
bidde þe, la leof, mines agenes lifes and mines folces feores and minra
freonda eac.
 254. We synd ealle belewde to ure lifleaste, þæt we beon
toheawene mid heardum swurdum, þæt ure gemynd beo mid ealle adilegod.
 257. Se cyning þa befran þa cwene þus eft: Hwæt is se
manna and hwilcere mihte, þe þas dæda æfre dorste gefremman?
 260. Heo cwæð to andsware: Us is se wyrsta feond witodlice
þes Aman, þe hæfð gecweden andagan, þæt he sceall acwellan mine
agene mægðe for Mardochees þingon, se þe is min fædera, se þe me
afedde.
 265. Þa ablicgde Aman unbliþum andwlitan and ne mihte na acuman
þæs cyninges graman, ne he ne dorste beseon to his ansyne.
 268. And se cyning aras hraþe gehathyrt and eode him sona ut
binnon his æppeltun swilce for rædinge.
 270. Ac he hraþe sona eft eode him inn.
 271. And efne Aman þa niþer afeallen to þære cwene fotum,
þæt heo him gefultumode to his agenum feore.
 274. Þa oflicode þam cyninge, þæt he læg hire swa
gehende.
 275. And þa cnihtas oncneowon þæs cyninges micclan graman
and gefengon þone Aman and hine geblindfelledon and hine fæste geheoldon
to þam þe se cyning hete.
 278. Þa cwæð an þara burcnihta to þam cyninge þus: La
leof cynehlaford, an lang gealga stænt æt Amanes inne, þe he gemynt
hæfde Mardocheo þinum þegene, þe þe hyldo gedyde.
 282. Þa cwæð se cyning to andsware: Ahoh hine þæron.
 283. And hi sona swa dydon mid swiðlicum ofste, ahengon þone
Aman on þam healican gealgan, þe he gemynt hæfde Mardochee on ær.
 286. And þæs cyninges yrre wearð þa geliþegod.
 287. Þa cydde seo cwen eall be hire cynne hire cynehlaforde,
hwanon heo cumen wæs, and be Mardocheo, hu he hire mæg wæs.
 290. And he eode þa inn toforan þam cyninge.
 291. And se cyning him sealde sona þone beah, þe he genam of
Amane, him to wurðscipe, and he underfeng þone anweald, þe se oðer
hæfde.
 294. And he his æhta betæhte þære cwene to hæbbenne.
 295. Seo cwen þa aleat to þæs cyninges fotum mid agotenum
tearum, mid godes ege onbryrd, and bæd hire cynehlaford, þæt he lete
awritan oðre gewritu to eallum þam scirum, þe þa Iudeiscan on eardedon,
togeanes þam gewritum, þe Aman ær awrat, þæt þa Iudeiscan moston
for his micclan cynescipe beon ealle on friðe and unforhte to þam dæge,
þe Aman him gecwæþ to heora agenum slege.
 303. Se cyning þa andwyrde þære cwene þus and eac
Mardocheo swiðe mildelice: Aman ic aheng and his æhta þe betæhte.
 306. Hwa dear nu gedyrstlæcan, þæt he derige þam folce?
 307. Awritað nu gewritu, beþam þe ge willaþ, þæt eall
beo aidlod Amanes sirwung ongean þam Iudeiscum and him ne derige nan man.
 310. Ac ic swiðor wille, þæt man ofslea eac Amanes magas for
his micclan swicdome.
 312. Þis wearð þa geforþod and hi on friþe wunedon þurh
þære cwene þingunge, þe him þa geheolp and fram deaþe ahredde
þurh hire drihtnes fultum, þe heo on gelyfde on Abrahames wisan.
 316. Þa Iudeiscan eac wundorlice blissodon, þæt hi swilcne
forespræcan him afunden hæfdon, and heoldon þa godes æ þæs þe
glædlicor æfter Moyses wissunge, þæs mæran heretogan.
 320. Mardocheus eac micclum wæs gewurþod and swiðe geuferod
for his eadmodnysse, swa swa Aman wearð gehynd for his uppahefednysse.
 323. And se cyning wearð gerihtlæht þurh þære cwene
geleafan gode to wurðmynte, þe ealle þing gewylt.
 325. And he herode god, þe hine geuferode and to cyninge geceas
ofer swilcne anweald.
 327. And he wæs rihtwis and rædfæst on weorcum.
 328. And he hæfde oþerne naman Artarxerses.
 329. Sy wuldor and lof þam welwillendan gode, se þe æfre
rixað on ecnysse.
 330. Amen.

END_TEXT
START_TEXT

ÆHomM 15 (Ass 9)
B1.5.15.
Judith: Assmann 1889, 102-16.



 1. Leofan men, we secgað nu ærest on þisum gewritum,
þæt twegen cyningas wæron, gecweden on leden Nabochodonosor, swiðe
namcuðe begen.
 4. An wæs se Chaldeisca, þe acwealde godes folc on Iudea lande
for heora geleafleaste, þa þa hi wurðodon wolice hæþængyld and
deofolgyld beeodon heora drihtne on teonan.
 8. Ða towænde se cyning heora winsuman burh, Hierusalem
gehaten, and þæt halige templ, ðe Salomon geworhte mid wundorlicum
cræfte, and towearp hi grundlunga and þæt godes folc ofsloh and þa
herelafe to his lande adraf to Babiloniam, heora micclan byrig, and hi þær
wunedon on his wælhreowan þeowte gecnæwe heora synna wið þone
soþan god.
 16. Hundeseofontig geara hi wunedon þær on þeowte, oð
þæt Cyrus cyning hi asænde eft ongean to Iudea lande, þanon þe hi
alædde wæron, and het hi eft aræran þæt ænlice templ, swa swa
se ælmihtiga god on his mod asænde, þæt he his folce mildsode
æfter swa micelre yrmþe.
 21. Nu wæs se oþær cyning, þe wæs gehaten on leden
Nabochodonosor, on Syrian lande, þæs Cyres sunu, þe we ær
foresædon, and his tonama wæs Cambises gecweden.
 26. Hwæt, þa Cambisus gecwæð to gefeohte ongean Arfaxath,
þæra Meda cyning, and he hine ofsloh and þurh þone sige hine sylfne
ahof on swiðlicre modignysse and asende his ærendracan him on ælce
healfe to eallum þam leodscipum, þe lagon to his rice, wolde, þæt hi
ealle sceoldon him anum abugan, þæt he ana wære heora cyning.
 34. Ac ealle þa leodscipas anmodlice him wiðcwædon and
asændon his ærendracan eft sona ongean butan ælcum wurðmynte swiðe
unwurðlice.
 37. Ða gebealh se cyning Nabochodonosor hine sylfne and swor
þurh his cynestol, þæt he wolde gewrecan witodlice on him eallum,
þæt hi his ærendracan and hine sylfne forsawon.
 41. He gegaderode his witan ða and wið hi ealle rædde,
cwæð, þæt him swa þuhte, þæt he sylf wolde ealne middaneard to
his anwealde gebigean, and hi him andwyrdon, þæt he ænlice spræce.
 45. Þa sende se cyning sumne heretogan, Holofernem gehaten, mid
mycelre fyrdinge and bebead him þas word: Ne wanda þu nan ðing, ne ara
ðu nanum rice, ne ænigre burhscire, ac ælce getrymmede burh þu gebige
to me.
 50. Ða ferde Holofernis mid ormætre fyrde, swa swa se cyning
bead, and tobræc ælce burh and þa ofsloh, þe him wiðstodon, swa
þæt his ege asprang ofer ealle þeoda.
 54. Hundtwelftig þusenda wigendra manna wæron on his fyrdinge
and twelf þusenda scyttena symle him ætforan.
 56. And nan folc ne mihte his fyrde wiðstandan, ac comon him to
of fyrlenum landum, mid fyrhte fornumene, friðes biddende, cwædon,
þæt him leofre wære, þæt hi libbende þeowdon þam mæran
cyninge Nabochodonosor, ðonne hi swyltende samod forwurdon.
 62. And hi swa abugon þa þam breman heretogan mid eallum heora
æhtum to þæs cyninges anwealde.
 64. He ferde þa mid þrymme feohtende swyðe wið manega
leodscipas and heora land gewann, oð þæt þæt Iudeisce folc his fare
geaxodon, and hi swiðe forhtodon for his fyrdinge.
 68. Hi gearcodon swa þeah hi sylfe to wige on þam heagum muntum
micclum ymbtrymde and fordytton ælc fær upp to þam muntum.
 71. And hi anmodlice ealle to gode clypodon, biddende his fultumes,
þæt hi ne forwurdon.
 73. Holofernis þa siððan mid his fyrde becom to Iudea lande,
þe on god gelyfdon, and his fyrd endemes to gefeohte hi gearcodon ongean
Israhela folc, þæt hi hi fordydon.
 77. Ac him wearð gesæd, þæt hi hi sylfe gegearcodon mid
wige him togeanes and woldon him wiðstandan.
 79. Holofernis þa axode his yldestan cempan, hwæt þæt
mennisc wære on ðam muntum wunigende, þe hine swa forsawon and hine
secan noldon, ne hine friðes biddan him abugende.
 82. Ða cwæð sum heretoga, se hatte Achior, Ammoniscre
þeode, mid swiðlicum truwan: Leof, ic þe secge soð be þisum folce.
 86. Þis cynn com iu of Chaldeiscre mægðe and hi æfre
wurþiað ænne ælmihtigne god, se þe on heofonum eardað, on hine
truwigende.
 89. Ða þa se miccla hunger ealne middaneard ofereode, þa
ferdon heora fæderas þær þær hi fundon him bigleofan, to Egypta
lande and þær lange wunodon, feower hund geara, oþ þæt ðær swa
fela wæs þæs mancynnes geweaxen, þæt man ne mihte hi geriman.
 94. Ða wolde Pharao, se Egyptisca cyning, hi yfele geswencan and
gesette hi on þeowte to his weallgeweorcum, þæt hi worhton his burga.
 97. Ac hi clypodon endemes to þam ælmihtigan gode, þe hi on
gelyfdon, þæt he hi ahredde.
 99. And he sona asende syllice witu ofer Egypta lande, oð
ðæt hi forleton his folc of heora lande faran frige to heora earde.
 101. Heora god hi þa gelædde of þam lande ealle ofer þa
readan sæ, siðigende be þam grunde, swa þæt þæt wæter astod
swylce stanweallas him on ælce healfe þær þær hi inn eodon.
 106. And Pharao, se cyning, ferde him æthindan, wolde hi habban
eft to his þeowte.
 108. Ac god hine adræncte on þære deopan sæ, þæt of
ealre his fyrde an mann ne belaf.
 110. Ðæt godes folc þa eode upp be þam grunde, herigende
heora drihten, þe hi swa ahredde, and hi wunedon þa on westenum feowertig
wintra, þær þær nan man ær eardian ne mihte.
 114. And him dæghwamlice com þurh heora drihtnes sande mete of
heofenum eallum þam mancynne and þa biteran wyllspringas him wurdon
geswette and eac of heardum stane hi hæfdon yrnende wæter.
 118. Hi gewunnon syððan mid sige ðysne eard, and heora god
him fylste and feaht for hi, and ne mihte nan mann naht þisum folce, swa
lange swa hi heoldon heora god on riht.
 121. Swa oft swa hi bugon fram his biggengum to þam hæðenum
godum, hi wurdon gehergode and to hospe gewordene þurh hæðene leoda.
 125. Swa oft swa hi gecyrdon mid soðre dædbote eft to heora
gode, he gedyde hi sona mihtige and strange to wiðstandenne heora feondum.
 128. Heora god soþlice hatað unrihtwisnysse.
 129. Nu for manegum gearum, þa þa hi misheoldon þone
heofonlican god, hi wurdon gehergode and sume ofslagene and sume gelædde to
fyrlenum landum on hæftnede wunigende, oð ðæt hi wendon eft to þam
heofonlican gode, þe hi on gelyfað, and hi habbað nu eft heora eard
gebogod and þa burh Hierusalem, þær bið heora haligdom.
 137. Ic bidde þe nu, hlaford, þæt þu læte ofaxian, gif
ðis folc nu hæbbe ænige unrihtwisnysse oððe gylt geworhtne ongean
heora god, and hi beoð underþeodde þonne þinum anwealde.
 141. Gif hi þonne nabbað nane unrihtwisnysse, ne heora gode
abolgen, þonne beo we ealle to hospe gedone þurh heora drihten, þe hi
bewerað, swa swa his gewuna is.
 145. Holofernis þa sona æfter þissere segene gebealh hine
swiðe and mid gebeote cwæð: Wite ðu nu, Achior, þæt ðu wurþan
scealt mid urum swurdum ofslagen mid him, þonne we hi ealle ofsleað swa swa
ænne mann, þæt þu mage tocnawan, þæt ure cynehlaford
Nabochodonosor is soðlice god and he nu Israhel ealle eaðelice fordeð.
 153. He het hine þa gebindan and gebringan on þæt land and
þam folce betæcan, þæt he mid him forwurde.
 155. He wearð þa gebunden, swa swa se brema het, and to ðam
lande gelæd and forleton hine þær to anum treowe huxlice gebundenne.
 158. He wearð þa afunden fram ðam folce þær and he him
eall sæde his sið be ændebyrdnysse.
 160. And þæt folc þa sona æfter his segene feollon to
eorðan mid flowendum tearum, cweðende mid heofunge: ðu heofonlica
drihten, geseoh heora modignysse and ure æadmodnysse and geswutela, drihten,
þæt þu forseon nelt þa þe on þe truwiað mid trumum geleafan and
þu þa geeadmetst, þe on heora mihte wuldriað.
 167. Hi þa gefrefrodon þone foresædan Achior and Ozias heora
heafodmann hine hæfde mid him.
 169. And hi bædon þa ealle godes mildheortnysse and his
gescyldnysse wið þone Syriscan here.
 171. Hwæt, þa Holofernus wolde hi ut asittan and he heora
wæterscipe mid weardmannum besette twentig daga on an on æmn ðære
byrig: cwædon, þæt hi hopodon to þam muntum swiðor, þonne to
wæpnum oððe to ænigum wigge.
 176. Ðæt Israhela folc þa wearð geangsumod on mode for
þære wæterleaste.
 177. And þær witodlice næs on eallum þam þyttum, þe
on þære byrig wæron, swa mycel wæteres dæl, þæt him mihte
eallum to genihtsumnysse.
 180. Ac hi leton þa to ræde, þæt hi woldon abugan þam
breman heretogan to his mannrædene, þæt hi moston libban.
 183. Ozias ða cwæð to eallum þam folce: Mine gebroðru,
beoð eow geðyldige and mid emnum mode andbidiað gyt anum fif dagas ures
drihtnes willan, and gif us þonne ne becymð nanes cynnes frofer, ne nan
alysednys ure neodþearfe, þonne mote we abugan þam breman heretogan to
his mannrædene, þæt he us amundige.
 191. Ða wæs on þære byrig on þam ylcan timan an
ænlic wimman on wudewanhade, Iudith gehaten, þæra heahfædera
cynnes.
 194. Swiðe gelyfed mann on þone lyfigendan god, hlisfull on
þeawum, rihtlice lybbende æfter Moyses æ, Manases laf: se wæs hire
wer, ac he wearð ofslagen þurh þære sunnan hætan on hærfestlicre
tide ute mid his rifterum, þe ripdon his corn.
 200. He læfde þære wudewan unlytel on feo and on oðrum
æhtum, æfter his gebyrdum mycele welan on manegum begeatum.
 203. And hi wunode on clænnysse æfter hire were on hyre
upflore mid hire þinenum.
 205. Heo wæs swiðe wlitig and wenlices hiwes and heo fæste
symle buton on freolsdagum, mid hæran gescryd to hire lice æfre, on godes
ege butan unhlisan.
 209. Ðeos Iudith ofaxode, hu Ozias gespræc, and cwæð,
þæt hit wære witodlice unræd, þæt mann sceolde settan swylcne
andagan gode, þæt he binnan fif dagum þam folce gehulpe, oððe hi
woldon gesecan þone Syriscan here and þone ealdorman to his anwealde.
 215. Ne gladiað þas word god us to miltsunge, ac hi hine
gremiað to gramlicre yrsunge.
 217. We sceolon beon gemyndige his mildheortnysse, forþan ðe we
nyton nænne oðerne god buton hine ænne.
 219. Uton andbidian mid eadmodnysse his anes frofres.
 221. Abraham and Isaac and ure heahfæderas wurdon afandode.
 222. On heora frecednyssum and on earfoðnyssum hi wæron
getrywe þam ælmihtigan gode, þe hi æfre ahredde.
 225. Hine we sceolon biddan, þæt he us geblissige and of
þyssere earfoðnysse us generige.
 227. Æfter þisum wordum and oðrum gebedum heo awearp hire
hæran and hire wudewan reaf and hi sylfe geglængede mid golde and mid
purpuran and mid ænlicum gyrlum.
 230. And eode hire syððan mid anre þinene ut of þære
byrig and bebead þam folce and þam foresædan Oziam, þæt hi na ne
hogodon embe hire fær, ac wunodon on gebedum and gebædon for hi.
 235. And hi ealle wundrodon hire wlites swiðe.
 236. Heo ða on ærnemergen to þam weardum becom, sæde,
þæt heo wolde gesecan þone ealdormann and hine gewissian to his agenum
willan, hu he eaðelice mihte þæt manncynn berædan butan frecednysse
his agenes folces, þæt an man ne wurde of his werode amyrred.
 242. Hi ða wundrodon hire wlites swiðe and hire wislicra worda
and mid wurðmynte hi gelæddon to heora ealdormen into his getelde.
 245. Sona swa he beseah on hire scinendan nebbwlite, swa wearð he
gegripen mid ðære galnysse his unstæððigan heortan.
 247. And heo aleat to his fotum, sæde, þæt heo wiste to
gewissan þinge, þæt þæt Israhela folc swa yfle wæs gehæfd mid
scearpum hungre and swiðlicum þurste for heora synnum wið þone soðan
god, þæt hi moston ealle endemes forwurðan buton hi ðe hraðor to his
ræde gebugon.
 254. Heo cwæð eft oðrum worde: Ic wurðige minne god eac
swilce mid þe and on asettum timan ic sceal me gebiddan gebigedum cneowum to
him and æt him ofaxian, hwænne þu eaðelicost miht to þam folce
becuman mid ealre þinre fare tomiddes Hierusalem be minre wissunge and þu
hæfst hi ealle swa swa hyrdelease sceap.
 261. For þi ic com to þe, þæt ic cydde þe þis.
 262. He gelyfde þa hire wordum and hire wel behet.
 263. And his þegenas sædon, þæt swylc wimman nære on
ealre eorðan swa fægeres wlites and swa wis on spræce.
 265. And se ealdorman hi het gan into his madmum and þær
wunian, oð þæt he hyre word sende.
 268. And he het his hiredmen hire þenian of his agenum þenungum
and his estmetum.
 270. Ac heo nolde swa þeah his sanda brucan for his
hæðenscipe, ac heo hæfde gebroht on hire þinene fætelse hire
fercunge, oð þæt heo hire modes smeagunge mid weorcum gefylde.
 274. Iudith þa abæd æt þam ealdormen, þæt heo moste
be leafe on ðam langum nihtum gan on hyre gebedum to gebiddenne hire drihten
ut of þam madmcleofan on hire cneowgebedum.
 278. And he sealde hire leafe, þæt heo swa don moste.
 279. And heo swa dyde symle on nihtum, bæd þone ælmihtigan
god, þæt he hire gewissode his folce to ahreddinge on þære
frecednysse.
 281. Ða on þam feorðan dæge feormode se ealdorman his
heahþegnas on his getelde on micelre blisse and bebead his burðegne,
þæt he gebringan sceolde into his gebeorscipe þa foresædan Iudith,
and he swa dyde.
 287. Heo com þa geglenged for nanre galnysse and stod him
ætforan swiðe fægres hiwes, and his mod sona swiðe wearð ontend on
hire gewilnunge to his galnysse and het hi beon bliðe on his gebeorscipe, and
heo him behet, þæt heo swa wolde.
 293. Þa wearð Holofernis wundorlice bliðe ealne þone dæg
and fordræncte hine sylfne mid þam strangum wine ofer his gewunan.
 296. And ealle his þegnas eac wæron fordræncte and hi
efston on æfnunge to heora mane swiðe.
 298. And þa burþegnas gebrohton þone ealdormann on anum bedde
mid þære Iudith and na swiðe ne gymdon syððan heora hlafordes.
 301. Iudith geseah þa, þa þa he on slæpe wæs, þæt
hire wæs gerymed to hire ræde wel forð, and het hire þinene healdan
þa duru and gelæhte his agen swurd and sloh to his hneccan and mid twam
slegum forsloh him þone swuran and bewand þæt bodig mid ðam
beddclaðum.
 307. Heo nam ða þæt heafod and his hopscytan and eode hire
ut mid hire þinene swylce on gebedum, swa swa hyre gewuna wæs, oþ
þæt hi buta becomon to þam burhgeate.
 311. Iudith þa clypode and cwæð to þam weardmannum:
Undoð þas burhgatu.
 312. God sylf is mid us, se þe mihte gefremode on Israhela
þeode.
 314. And hi þa ardlice undydon þa gatu and comon endemes mid
leohte hire to, forþan þe hi wendon, þæt heo ne com na ongean.
 317. Heo astah þa up to anum steapum beorge and ætywde
þæt heafod him eallum, cweðende: Heriað, ic bidde, mid blisse urne
drihten, se þe ne forlæt on hine gelyfende and þa þe hihtað on his
micclum truwan and on me gefylde his mildheortnysse, þa þe he behet
Israheles hirede.
 324. And he ofsloh nu to niht on minum handum his folces feond.
 325. And heo unforht cwæð: Godes engel soðlice me gescylde
wið hine, þæt ic unwemme eft becom to eow, and god sylf ne geþafode,
þæt ic gescynd wurde, ac butan besmitennysse he asende me ongean, on his
sige blissigende and on eowre alysednysse.
 331. Hi sceawodon þa þæt heafod mid swiðlicre wafunge and
Ozias, heora ealdor, and hi ealle samod bletsodon Iudith mid þissere
bletsunge: Drihten þe gebletsode on his drihtenlican mihte, se ðe þurh
þe gehwyrfde ure fynd to nahte and se ðe nu to dæg þinne naman
gemærsode, swa þæt of manna muðum þin mærð ne ateorað.
 338. Ða com Achior, Holofernes þegen, se ðe ær him gecydde
godes gecyðnysse, and him swa aeode, swa swa he him sæde, þeah þe he
mid huxe hine hete gebindan and hine þeowde to ofsleanne mid þam folce.
 343. He wearð þa afyrht æt fruman swiðe for ðære
gesihþe, þa þa he sceawode þæt heafod.
 345. Ac he blissode sona and bletsode Iudith and gelyfde siððan
on þone lyfigendan god æfter Moyses æ, þæs mæran heretogan.
 348. Iudith þa bebead þam burhwarum þus: Asettað þis
heafod on þam hehstan wealle and gað eow gewæpnode on gode truwigende nu
on ærnemergen ut of þyssere byrig.
 352. Þonne beoð eowre fynd afyrhte for eow, þonne hi
heafodleasne heora ealdorman findað.
 354. Þonne mage ge gewyrcan eower word on him.
 355. Hi dydon þa swa sona on dægred and gewæpnode utferdon
mid folclicum truman, swiðe hlydende to þam ungeleaffullum, oð ðæt
þa Syriscan gesawon heora fær, and hi þa woldon awreccan heora
ealdorman.
 360. Ac nan man ne dorste þa duru unlucan, ac hi woldon elles mid
gehlyde hine awreccan.
 362. Ða þa him þæs ne speow þurh heora hludan spræce,
þa asændon hi inn ænne his burðena.
 363. And se afunde his hlaford licgan heafodleasne and he þa mid
wanunge wende ut ongean, secende Iudith and sæde þam folce: An wifman
hæfð nu us ealle gescynd and urne cynehlaford.
 368. Her lið se ealdormann heafodleas on bedde, mid his blode
besyled.
 370. Hi wurdon þa afyrhte wundorlice ealle and butan ælcum
ræde bysmorlice flugon to heora lande weard and forleton heora ðing heora
feondum to handa, þe him fyligdon on bæc and hi æfre hyndon hindan mid
wæpnum.
 375. And of eallum heora burgum Ozias asende him maran fultum and
afligdon hi endemes of heora earde, þæt hi eft ne gecyrdon.
 378. Israhela folc þa mid ænlicum sige wendon him hamweard and
þa herelafa dældon betwux him on deorwurðum sceattum, swa þæt hi
wurdon swiðe gewelegode.
 382. And hi ealle betæhton Holofernes þing Iudithe to
hæbbenne.
 383. And hi heredon þa god mid swiþlicre blisse on sange and on
dreame.
 385. Ioachim wæs gehaten heora yldesta sacerd.
 386. Se com of Hierusalem mid eallum his preostum to Bethulian
byrig mid mycelre blisse, þæt he Iudith gesawe.
 388. And hi hi swiðe bletsodon, ealle þisum wordum: þu eart
wuldor soðlice ure byrig Hierusalem and Israheles bliss, ures folces
arwurðnyss, forþan þe þu wunodest æfter þinum were wiflice on
clænnysse, and god þe gestrangode for þære clænnysse, and forðan
þu sylf bist gebletsod on worulde.
 395. Iudith þa herode þone heofonlican god swyðe mid
lofsange, swa swa hit on læden us sægð.
 397. And hi ealle offrodon heora lac gode binnan Hierusalem bliðe
for ðam sige.
 399. Iudith þa þurhwunode on hire wudewanhade mærlice for
gode on micclum wurðmynte.
 401. Hundteontig geara heo leofode and hire lytlan heo freode.
 402. And þæt Israhela folc eall wunode on sibbe on eallum hire
life and eac lange syððan.
 404. Nis þis nan leas spel: hit stent on leden, nis on ðære
bibliothecan.
 405. Þæt witon boceras, þe þæt leden cunnon, þæt
we na ne leogað.
 407. On hire wæs gefylled þæs hælendes cwyde: ælc,
þe hine ahefð, sceal beon geeadmet and se þe hine geeadmet, sceal beon
ahafen.
 410. Heo eadmod and clæne and ofercom þone modigan, lytel and
unstrang and alede þone micclan, forðan þe heo getacnode untweolice mid
weorcum þa halgan gelaðunge, þe gelyfð nu on god, þæt is Cristes
cyrce on eallum cristenum folce, his an clæne bryd, þe mid cenum geleafan
þam ealdum deofle of forcearf þæt heafod, æfre on clænnysse Criste
þeowigende.
 418. Iudith behet ærest þam welhreowum ealdormen, þæt heo
wolde hine gebringan binnan to hire folce.
 420. Ac hit næs na ealles leas, þæt þæt heo him behet,
þa þa heo bær his heafod binnan þam weallum and þam folce
æteowde, hu hire fylste god.
 423. Þam sy a wurðmynt to worulde.
 423. Amen.
 424. Heo nolde agan, swa swa us sægð seo racu, þæs
wælhreowan hærereaf, þe þæt folc hire forgeaf, ac amansumode mid
ealle his gyrlan, nolde hi werian, ac awearp hi hire fram, nolde þurh his
hæþenscype habban ænige synne.
 429. Sume nunnan syndon, þe sceandlice libbað, tellað to
lytlum gylte, þæt hi hi forlicgon and þæt hi leohtlice magon swa
lytel gebetan.
 432. Ac heo ne bið na eft mæden, gif heo hi æne forligð,
ne heo næfð þa mede þæs hundfealdan wæstmes.
 434. Nimað eow bysne be þyssere Iudith, hu clænlice heo
leofode ær Cristes acennednysse, and ne leogað ge na gode on ðæs
godspelles timan þa halgan clænnysse, þe ge Criste beheton, forðan
þe he fordemð þa dyrnan forligras and þa fulan sceanda he besengð on
helle, swa swa hit on læden stent æfter Paules lare: <foreign>Fornicatores et
adulteros iudicabit Deus</foreign>.
 442. Ic wylle eac secgan, min swustor, þæt mægðhad and
clænnys mycele mihte habbað, swa swa we gehwær rædað on martira
þrowungum and on <foreign>Vitas Patrum</foreign>, swa swa Malchus.
 448. Malchus ða eode ut of ðam scræfe mid his gemacan
mycclum ablicged.
 452. And hi namon þa hors, ðe hi þyder brohton, and wæron
ða ridende, ðe ær wæron feðende, and becomon to Syrian, þær
ðær hi syþþan wunodon, æfre on clænnysse Criste ðeowigende.
 452. Ðam sy wuldor and lof a to worulde.
 452. Amen.

END_TEXT
START_TEXT

ÆIntSig
B1.6.1.
Interrogationes Sigeuulfi in Genesin: MacLean 1884, 1-59.



 0.1. <foreign>Interrogatio Sigeuulfi Presbiteri</foreign>.
 0.2. Sum geþungen lareow wæs on Engla lande Albinus gehaten,
& hæfde mycele geþingða.
 0.3. Se lærde manega þæs engliscan mennisces on boclicum
cræfte, swa swa he wel cuþe, & ferde syððan ofer sæ to þam
snoteran cyninge Carolus gehaten, se hæfde mycelne cræft for Gode &
for worulde, & he wislice leofode.
 0.7. To þam com Albinus se æþela lareow, & on his
anwealde ælþeodig wunode on Sancte Martines mynstre, & þær manega
gelærde mid þam heofonlicon wisdome þe him se Hæland forgeaf.
 0.11. Þa on sumne timan Sigewulf mæssepreost hine befran
gelome feorran mid gewritum be gehwylcum cnottum þe he sylf ne cuþe on
þære halgan bec þe is gehaten Genesis.
 0.14. Þa cwæð Albinus him to andsware, þæt he wolde his
axunga ealle gegaderian, & him andsware sendan mid heora swutelungean.
 0.17. And Sigewulf hine befran æt fruman þisum wordum.
 1.18. Hu is to understandenne þæt se ælmihtiga God geswac
his weorca on þam seofoþan dæge, þaþa he gesceop ealle þing, &
Crist cwæð on his godspelle, Min Fæder wyrc oð ðis, & ic
wyrce.
 1.21. Albinus him andwyrde, God geswac þa þære niwan
gesceapennysse, ac he geedniwað þa ylcan gecynd ælce dæge, & his
weorce gewissað oð ðisse weorulde geendunge.
 2.24. Hu fela gesceadwise gesceafta gesceop God?
 2.25. Twa, Englas & menn.
 3.26. Hwi wæs þæra engla synn forsuwod on þære bec
Genesis, & þæs mannes wæs gesæd?
 3.27. For þan þe God gemynte þæt he wolde þæs mannes
synne gehælon, na þæs deofles.
 4.29. Hwi wæs þæs heah engles synn unmiltsigendlic &
þæs mannes miltsigendlic?
 4.31. Forþon þe se heaengel þe nu is heatol deofol himsylf
his synne afunde, & se man wæs beswicen.
 4.32. And eac swa myclum swa þæs engles gecynd mare wæs on
wuldre, swa hit wæs mare on forwyrde.
 4.34. And swa micclum swa þæs mannes gecynd unmihtigre wæs,
swa hit wæs leohtre to miltsunge.
 5.36. Hwi wæs se man betæht to his agenum cyre?
 5.37. To þan þæt he wære himsylfum ealdor swa to life,
swa to deaðe.
 5.38. Forþon gif he wære neadunga Gode geunderþeod, þonne
næfde he nan wuldor for godum weorcum, ne nan wite for yfelum, ac wære
þonne swilce an nyten.
 6.41. Hwi wæs Adame an treow forboden þaþa he wæs ealles
oðres hlaford?
 6.43. To þan þæt he hine ne onhofe on swa micclan
hlafordscipe, ac wære on gehealtsumnysse þæs bebodes his Scippende
underþeod, & þus þæt wiste þæt he him hyran sceolde.
 7.46. Hwi wæs se man on þone sixtan dæg gesceapen æfter
þam oþrum gesceaftum þonne se man is betera þonne þa ungesceadwisan
nytena?
 7.49. Forþe se Scyppend gesceop ærest þone middaneard swylce
he þam men hus getimbrode, & hine syððan into þam gelædde, swa
swa þæs huses hlaford.
 8.52. Hwig awyrigde se Scyppend þa eorþan on Adames gylte &
na þæt wæter?
 8.53. Forþon þe se mann æt of þære eorðan wæstme
ongean Godes bebod na of þan wætere, & forþam þe God gemynte
þæt he wolde þurh þæt wæter þa synne adilegian þe se man
þurhteah þurh þære eorðan wæstm.
 9.57. Hwi wolde ure Scyppend þæs mannes synne þurh
hinesylfne gehælan & na þurh sumne engel?
 9.59. Forþon þe sumes engles geearnung ne genihtsumade to
alysednysse ealles mancynnes.
 9.61. Ne eac se deofol on swa mycelne gylt ne befeolle þurh anes
engles cwale; on swa mycelne swa he befeoll, on Cristes cwale.
 10.64. Hwi is se deofol swa onweard þam men?
 10.65. For þære hatunge þe he hæfð to his Scyppende
& for þam andan þe he hæfð to þam men, & orwennesse his
agenre hæle.
 11.67. Hwi nolde God settan æ æt fruman swa he syððan
dyde þurh Moysen?
 11.69. Forþon þe lange æt fruman wæs gehealden seo
gecyndelice æ swa þæt nan oðrum ne derode.
 11.70. Eft þa þa þeos æ becom to gymeleaste, þa sette
God æ þurh Moysen to ege & to steore & to geleafan on God.
 12.73. Hwi beseah God ta Abeles lacum & hi underfeng, &
nolde beseon to Kaines lacum?
 12.74. Forþan þe Abel geoffrode þa selestan lac Gode, &
Cain þa waccran.
 13.76. Hwi namode Crist on his godspelle Abel rihtwisne toforan
oðrum?
 13.77. Forþan þe Abel hæfde þreo healice mihta.
 13.78. An is þæt he wæs Godes sacerd þa þa he him
gecweme lac offrode, oþer þæt he on clænum magðhade his life
geendode, þridde þæt he wæs gemartyrad unscyldig for his godnysse.
 13.81. & on þam þrim þingum he getacnode Crist se þe is
soð sacerd, & on clænum mægðhade leofode, & for manncynne
wæs gemartyrod.
 14.84. Hwi is Enoh swa lange cucu gehealden?
 14.85. To þon þæt wære geswutelad þæt ealle men
mihton æfre butan deaþe lybban gyf nan man ne syngade.
 15.87. Hwi sceal se ylca Enoh oððe Elias gyt sweltan?
 15.88. Þæt hi gelæstan þa menniscan gecynde, þone
deað þe Adam mid his ofergægednysse geearnode swa swa ealle men doð,
& swa swa Crist sylf nolde þone deað forbugan.
 16.91. On hu manegum wisum is Godes weorc?
 16.92. On feower wisum: ærest on Godes wordes gefudunge on þam
ecan geþeahte; Eft on þam ungehiwodum antimbre þe he þa gesceafta of
gesceop, swa swa hit awriten is <foreign>QUI UIUIT IN ETERNUM CREAUIT OMNIA SIMUL</foreign>, Se
þe leofað on ecnysse gesceop ealle ðing togædere.
 16.97. Þæt ðridde wæs þaþa God todælde mislice
gesceafta on þære syx daga gesceapennysse; þæt feorþe is þæt
God gescipð symle edniwan of þam ærran, þæt hi ne ateorian.
 17.100. Hwylce gesceafta wæran of nahte gesceapene?
 17.101. Heofon & eorþe, englas & leoht, lyft &
wæter, & þæs mannes sawl.
 18.102. On hu fela gesceaftum stent þes middaneard?
 18.103. On feowrum: on fyre & on lyfte; on wætere & on
eorþan.
 19.104. Hwæt is heora ælces gecynd?
 19.104. Ðæs fyres gecynd is hat & drie; þære lyfte
gecynd is wearm & wæt ; þæs wæteres gecynd is ceald &
wæt; þære eorþan gecynd is ceald & drige.
 20.107. Hwylces gecyndes is seo heofon ?
 20.108. Fyres gecyndes & sinewealt & symle turniende seo
tunglene heofon.
 21.109. Gif heo turniende is humeta ne fealð heo?
 21.110. Weoruldlice uðwitan sædan þæt heo feolle for hire
swiftnysse gif þa seofon dweligendan steorran hyre ryne ne wiðhæfton.
 21.112. Ic wene þæt þu nyte hwæt þis gemæne, buton
we of oðrum bocum þis openlicor secgon.
 21.114. Ic secge nu þæt ic hwilon ær forsuwade forþam
ungewunan woroldlices gesceades.
 21.115. Witodlice seo tunglene heofon tyrnð æfre onbutan þas
eorþan easten westwerd, & hire winnað ongean þa seofon dweligendan
tunglan.
 21.118. Hi synd dweliende oððe woriende gecwedene na for
gedwylde ac forþan þe heora ælc gæð on his agenum ryne, hwilon
ufor, hwilon nyþor, & ne synd na fæste on þære rodorlican
heofonan swa swa oðre tunglan.
 21.121. Ðone ufemyston heton þa hæþenan Saturnus, se
gefylð his ryne on þrittig geara fyrste.
 21.123. Þone oðerne þe beneoþan Saturnum gæð, hi heton
Iouis, & se gefylð his ryne binnan twelf gearum.
 21.125. Þone þriddan þe benoþan Iouem gæð hi heton
Mars, & se gefylð his ryne binnan twam gearum.
 21.127. Se feorða is seo sunne.
 21.127. Seo gefylð hire ryne on twelf monþum, þæt is on
þrim hund dagum & fif & sixtigum & syx tidum.
 21.129. Se fifta is gehaten Uenus, se is æfensteorra.
 21.130. Se gefylð his ryne on þrim hund dagum & eahta &
sixtigum dagum.
 21.131. Se syxta is gehaten mercurrus, micel & beorht.
 21.132. Se gefylð his ryne on þrim hund dagum & nigon &
twentigum dagum.
 21.133. Se seofoþa is se mona ealra tungla nyðemest &
forþi hæfð læstne embegang.
 21.134. And forþi he gefylð his ryne on seofon & twentigum
dagum & on eahta tidum.
 21.135. Ðas seofon tunglan gað æfre easwerd ongean þa
heofonan, ac seo heofon is strengra & abret hi ealle underbæc westward
mid hire ryne, & is foði mannum geþuht swylce seo sunne & þa
foresædan tunglan gangon westweard.
 21.140. Soð þæt is westwerd hi gað unþances, ac hi gað
swa þeah ealle be heora mihte æfre eastwerd.
 21.142. Micel sweg gæð of heora swiftum ryne & of þam
scinendan rodore, þeah þe we for þam mycclan fyrlene hit gefredan ne
magon.
 21.144. We foð nu on þa axunge þar we hi ær forlæton.
 22.145. Hu is to understandenne on anginne gesceop God heofonan
& eorðan?
 22.147. Þæt angin is Crist, Godes sunu, swa swa he sylf
cwæð on his godspelle to þam Iudeiscum þa þa hi axodon hwæt he
wære.
 22.149. He cwæð, Ic eom anginn þe to eow sprece.
 22.150. Þurh þæt anginn, þæt is þurh þone sunu
gesceop se fæder ærest þæt antimber of nahte, of þam þe he
syððan heofonan & eorþan geworhte.
 23.152. Hu is to understandenne þæt se Godes gast wæs
geferod ofer wæterum?
 23.153. Ne ferde Godes gast woriende ofer þam wæterum ac
þurh his mihte & wissungenne to gescyppenne, & to geliffæstenne
þæt ungehiwode antimber.
 24.156. Hwi gesceop God leoht on þone forman dæg?
 24.157. Hit gedafenade rihtlice Godes weorcum þæt se
ælmihtiga, se þe is ece leoht ærest þæt hwilwendlice leoht
geworhte, þæt þa oþre gesceafta þe he syððan gesceop mihton beon
þurh þæt leoht gesewene.
 24.161. God sylf is soð leoht, ac þæt gesceapene leoht
geswutelade his weorc.
 25.162. Hwi is gecweden on þæs mannes gesceapennysse, Uton
wyrcan mannan.
 25.163. & be þam oðrum gesceaftum is awriten þæt God
gecwæð & hi wurdon þurh his hæse gesceapene?
 25.165. Witodlice forþan þe þæs mannes wurðscipe &
æþelborennyss is toforan þam oðrum gesceaftum, & forþi wolde God
mid geþeahte & þurh his agene handa hine gescyppan.
 26.169. Hwi is gecweden þæt God cwæde, Uton wyrcan mannan
to ure anlicnesse?
 26.170. Forþi is gecweden Uton wyrcan þæt wære geswutelad
þære halgan þrynnesse weorc on annysse.
 26.172. Seo halige þrynnes is undergiten on þam worde Uton
wyrcan.
 27.173. & seo soðe annys is understanden on þam worde, to
ure alicnysse?
 27.174. On þam is se mann his Scyppendes anlicnyss.
 27.175. On þam inran men, þæt is on þære sawle.
 27.176. Seo hæfð on hire þreo þing on annysse æfre
wyrcende, þæt is gemynd & andgit & willa.
 28.178. Hwi is gecweden ægþer geanlicnyss ge gelicnyss?
 28.178. Seo anlicnyss is ta understandenne on þære ecnysse,
& seo gelicnyss on hire þeawum, þæt is on þrim þingum þe we
ær namodan.
 29.181. Hwi ne cwæð þæt halige gewrit be þam men þa
þa he gesceapen wæs synderlice þæt god wære, swa swa hit cwæð
mænigfealdlice be þam oðrum gesceaftum þæt God gesawe þæt hi
gode wæron?
 29.184. Syððan se man gesceapen wæs, segð þæt halige
gewrit, þæt God gesawe ealle þa þing þe he geworhte, & hi
wæron swiþe gode.
 29.186. Swilce hi wæron ær þam ænlipige Gode &
wæron syððan for þam menn, ealle swiðe gode, forþon þe hi ealle
to þæs mannes wlite gesceape synd.
 29.189. Se man soðlice is to wuldre & herunge his Scyppendes
geworht.
 30.190. Hwi wæs þæt treow þe Adam on agylte gehaten
<foreign>lignum scientiae boni et mali</foreign>, þæt is on englisc treow ingehydes yfeles
& godes?
 30.192. Næs þæt treow on his gecynde gesceadwis, ne hit
næfde ingehyd godes oððe yfeles, ac þæt se man mihte on þam
treowe þe him forboden wæs to cnawan hu mycel god is on gehyrsumnysse.
 31.196. Hwæt is getacnod on þam worde þe God cwæð to
Adame ær þam þe he agylte, þu scealt deaðe sweltan gif þu of þam
treowe geetst?
 31.198. Se twyfealda deað wæs mid þam getacnad, þære
sawle & þæs lichoman.
 31.200. Þære sawle deað is þonne hi God forlæt for
sumere synne & heo seoððan sceandlic wunað.
 31.201. Ðæs lichoman deað is þonne seo sawul him of gewit,
& þysne twyfealdan deað towearp Crist mid his anfealdan deaðe, se
þe wæs soðlice dead on lichoman & næfre on þære sawle,
forþon þe he næfre ne syngode.
 32.205. Hwi wolde God þæt se man Adam eallum nytenum naman
gesceope?
 32.206. Þæt se man þurh þæt undergeate hu mycele betera
he wæs þurh his gesceadwisnyssa þonne ða nytenu, & þæt he
þæs þe swiþor his Scyppend lufode, þe hine swylcne geworhte.
 33.209. Hwi segð þæt halige gewrit þæt Adam ne gemette
nænne him gelicne ær þam þe Eua wæs gesceapen?
 33.211. Forþon þe nan nyten næfde nan gescead ne sawle butan
he ana.
 34.212. Hwi wolde God gescyppan Euan of Adames sidan þa þa he
slep, & na of eorþan swa swa He hine gesceop?
 34.214. For þære getacnunge þæt Crist sylf wæs mid
deaðe geswefod on þære rode & wæs on þære sidan gewundod.
 34.216. Of þære arn wæter & blod to alysenne his
gelaðunge, seo is gecweden Cristes bryd & clæne mæden.
 35.218. Hwæþer seo næddre þurh hyre agen andgit to Euan
spræce?
 35.219. Nis hit na geleaflic þæt se wyrm þurh his agen
andgit Euan bepæhte, ac se deofol spræc ðurh þa næddran swa swa he
deð þurh wodne man.
 35.222. & heo ne undergeat þe ma þe se woda deð.
 36.223. Hwi geþafode God þæt se man afandod wære þa
þa he wiste þæt se man abugan wolde?
 36.224. Forþan þe se man nære herigendlic gif he forþi ne
syngode þe he ne mihte, ac he wære herigendlic gif he ne syngode þa þa
he mihte.
 36.227. Git dæghwamlice drecð deofol mancyn mid mislicum
costnungum, þæt þa beon hergendlice & halige þe him
wiðstandeð, & þa beon genyðerode þe nellað him wiðstandan.
 37.230. Hwi wolde se æþela Scyppend æfre þone mannan to
his agenum cyre lætan?
 37.232. Forþon þe se Scyppend nolde þæt se man þeow
wære, se þe to his anlicnysse gesceapen wæs, ac wære þurh godne
willan hergenlic, oððe of yfelum willan nyðergendlic.
 38.235. Hwi axode God Adam æfter his gylte hwar he wære,
swilce he nyste?
 38.236. Þæt he dyde for þreaunge, na swylce he nyste, &
þæt Adam understode hwar he þa wæs & hwanon he afeolle.
 39.239. Humeta wende Adam þæt he mihte hine behydan fram Godes
gesihðe?
 39.240. Seo stuntnyss him gelamp of his synne wite þæt he
wolde hine bedyglian þam þe nan þing nis digle.
 40.242. Hwi ne axode God þa næddran hwi heo þa men
forlærde swa swa he dyde Euan hwi heo Adame þone æppel sealde?
 40.244. Forþon þe seo næddre be agenum willan þæt ne
dyde, ac se deofol þurh hi.
 40.245. & forþi cwæð God hire to, þu bist awyrged,
& þu scealt gan on þinum breoste, & þu ytst þa eorðan eallum
dagum þines lifes.
 40.248. Se deofol þe spræc þurh þa næddran wæs on
þære næddran awyrged, he gæð on his breoste, þæt is, þæt
he færð on modignysse & mid þære men beswicð, & he ytt þa
eorþan, forþon þe þa belimpað to þam deofle þa þe ða
eorðlican grædignysse & gæslan ungefohlice fremmað.
 40.253. God cwæð to Euan þæt heo sceolde þære
næddran heafod to brytan, & seo næddre wolde syrwan ongean hyre ho.
 41.255. Hwæt is þære næddran heofod & hwæt
þæs wifes ho?
 41.256. Þære næddran heafod getacnað þæs deofles
tihtinge þa we sceolon mid eallre geornfullnysse sona tobrytan, for þa gif
heo þæt heafod innan þam men bestincð, þonne slingð heo mid ealle
inn.
 41.259. Swa þeah ne bescyt se deofol næfre swa yfel geþoht
into þam men þæt hit him to forwyrde becume, gif hit him ne licað
& gif he winð mid gebedum ongean.
 41.262. He sæwð foroft manfullice geþohtas into þæs
mannes heortan þæt he hine orwennysse gebringe, ac hit ne bið þam men
derigendlic gif he to his Drihtne cleopað.
 41.266. Swa se man swiðor bið afandod, swa he selra bið.
 41.266. Þæs wifes ho getacnode þæt se deofol wile on
fyrste gif he æt fruman ne mæg þone man beswican, & swa near his
lifes geendunge, swa bið þam deofle leofre þæt he þone man
forpære.
 41.270. Ac us is to hopigenne on þæs Hælendes gescyldnesse
se ðe us tihte þus: <foreign>Confidite ego uici mundum:</foreign> Truwiað & beoð
gebylde, ic oferswiþe þisne middaneard.
 41.273. Eft he cwæð, þises middaneardes ealdor com to me
& he on me naht his ne afunde.
 41.274. Se deofol is þara manna ealdor þe þisne middaneard
ungemetlice lufiað, & he com to Criste, cunnode hwæðer he ænig
þing his on him gecneowe.
 41.277. Þa ne funde he on him nane synne, ac
unscæððignysse.
 41.278. Þæt þæt we ne magon þurh us þæt we magon
þurh Crist, se þe cwæð: <foreign>Omnia possibilia credenti:</foreign> Ealle þing synd
þam geleaffullan acumendlice.
 41.280. We sculon winnon wið þone deofol mid fæstum geleafan
gif we wyllað beon gehealdene, & se þe him onbyhð bið soðlice
beswicen.
 42.283. Hwi worhte God pylcan Adame & Euan æfter þam
gylte?
 42.284. Þæt he geswutolade mid þam deadum fellum þæt hi
wæron þa deadlice for þære forgægednysse.
 43.285. Hwæt is þæt God gelogode cherubim & fyren swurd
& awendedlic to gehealdenne þone weg þe lið to lifes treowe?
 43.287. Þæt is þæt neorxnawanges get is gehealden þurh
engla þenunge & fyrene hyrdrædene & þæt is anwendendlice
forþan þe hit bið aweg gedon, & se weg bið us gerymed.
 43.290. Cherubin is gereht gefyllednys ingehydes , þæt is seo
soðe lufu, & þæt fyrene swurd getacnade þa hwilwendlican
earfoðnyssa þe we her on life forberað.
 43.293. & we sculon þurh þa soþan lufe godes & manna
& þurh earfoðnysse to þæs lifes treowe eft becuman.
 43.295. Þæt lifes treow is se leofa Hælend Crist, se þe
is soð lif on hine gelyfendum.
 44.296. Hu cleopode seo stemn Abeles blodes to Gode?
 44.297. Heo clypode swa þæt Caines gylt wearð æteowed on
Godes gesyhðe, & gehwylces mannes dæda clypiað to Gode & hine
gewregað oððe geþingiað þonne God hi gesihð swa gode swa yfele.
 45.300. Hwi wæs Cain awyrged on his synne & se eorðe
wæs awyrged on Adames synne?
 45.302. Cain wiste his fæder forgægednysse & næs
þurh þæt gewærlæht, ac þar toeacan his agenne broþor rihtwisne
& unscæððigne acwealde, & forþi wæs wyrþe maran
wyrigunge.
 46.305. Hwylc tacn sette God on Caine þæt man hine ofslean ne
sceolde?
 46.306. Þæt tacn gewistlice þæt he cwaciende &
geomerigende & woriende, & utlaga leofode symle ofer eorþan.
 47.308. Hwæt is yfel?
 47.309. Yfel nis nan þing þurh hitsylf, & nane wununge
næfð butan on sumum gesceafte.
 47.310. Se deofol wæs ærest to godum engle gesceapen, ac he
wearð yfel þurh modignysse.
 47.312. Nu nis yfel nan þing butan godnysse forgægednyss, swa
swa þeostru ne synd nan þing buton leohtes forlætnyss.
 48.314. Humeta cwæð God ælmihtig þa þa he manna
þwyrnysse geseah, þæt him of þuhte þæt he æfre men gesceope?
 48.316. Ne bið God næfre bepeht, ne him næfre ne
ofþincð þæt þæt he ær to ræde geþohte.
 48.318. Ne he ne besargað swa hwæt swa he foresceawode swa swa
men doð, ac þæt halig gewrit wyle to ure spræce geþwærlætan,
& on ure wisan us to sprecð, swa þæt we þurh þa gewunelican
spræce þa þing oncnawan þe us uncuðe wæron.
 49.322. Hu wæs Noes arc gesceapen?
 49.322. Se arc wæs fyðerscyte þreo hund fæðma lang
neoðan, & fiftig fæðma wid, & þrittig fæðma heah &
wæs fram nyðeweardan oð ufeweardan swa togædere gescoten, & swa
genyrwerd þæt he wæs mid anre fæðme belocen ufewerd, swa swa he
strengest beon mihte ongean þa stiðlican scuras.
 49.327. He wæs fif flere & hæfde þreo wununga.
 49.328. On þære nyðemestan fleringe wæs heora gangpyt
& heora myxen, on þære oðre fleringe wæs heora nytena foda
gelogod, on þære þriddan fleringe wæs seo forme wunung & þær
wunedon þa wildeor & þa reðan wurmas.
 49.332. On þære feorþan fleringe wæs þara tamra nytena
steal.
 49.333. On þære fiftan fleringe wæs þara manna wunung mid
wyrðmynte gelogod, & hi þar on wunodon for nean twelf monað ær
þan/ þe þæt flod mihte beon adruwod.
 50.336. Hwi wurdon adydde ma þæra eorðlicra nytena on þam
flode þonne þara sælicra fixa?
 50.338. Forþon þe seo eorþe wæs awyrged on Adames gylte,
þe ða nytenu on leofodon.
 51.339. Hwider arn þæt wæter on þam widgillan flode þa
þa þæt flod wanigende wæs?
 51.341. Wen is þæt þæt wæter gewende to þære
widgillan nywelnesse þurh þa æddran þisre eorþan.
 51.343. Be þan þe Salomon cwæð þæt ealle ean eft
gewendað þanon þe hi ær coman þæt he eft flowan magon.
 51.344. Hwi wæs mancynne fleascmettes alyfed æfter þam
flode & na ær?
 52.346. For þære eorþan unwæsmbærnysse & þæra
manna tyddernysse.
 52.347. Wise lareowas sædan þæt seo eorþe wære miccle
unwæstmbærre æfter þam flode þonne heo ær wære, þa þa
mancyn be hire wæstmum leofode.
 53.350. Hwi wæs se renboga to wedde gesett mancynne?
 53.351. God gesette þonne renbogan to wedde & to orsorhnysse
mancynne to þam behate þæt he næfre eft nolde ealne middaneard mid
anum flode oferteon.
 53.354. Forþan þe he wiste gif he swa ne dyde þæt men
woldan forhtigan þæt he mid flode eft fornumene wurdon þonne hy gesawon
swiðlice renas.
 54.356. Hwi is þæt tacn on þære lyfteran heofonan
gesewen?
 54.357. To þan þæt hit ealle men geseon magon & þæt
we beon gemyngode þæt we ure mod on ælcere gedrefednysse to Gode
awendon, se þe wunað on heofonum.
 55.360. Hwi is þæt tacn on mislices bleos?
 55.361. On þam tacne is wæteres hiw & fyres, &
þæt tacn þæt is se renboga cymð of þam sunbeame & of wætum
wolcne to þan þæt he sy middanearde to orsorhnysse mid þam
wæterigan bleo þæt wæter us eft ealle ne adrence.
 55.365. & þæt he sy to ogan mid þæs fyres hiwe,
þæt eall middaneard bið mid fyre forswæled on þam micclan dæge.
 56.367. Hu wæs þes middaneard todæled æfter þam
flode?
 56.368. Se yldesta Noes sunu Sem gestrynde mid his sunum seofon
& twentig suna & hi gebogodan þone east dæl middaneardes þe is
gehate Asia.
 56.371. Se oðer Noes sunu Cham gestrynde mid his sunum þrittig
suna, & hy gebogodan þone suðdæl þe is gehaten Affrica.
 56.373. Se þridda Noes sunu Iafeth gestrynde mid his sunum
fiftyne suna & þa gebogodan norðdæl þe is gehaten Europa.
 56.375. Þas ealle togædere syndon twa & hund seofontig
þeoda, & swa fela leorningcnihta sende Crist to bodigenne þone soðan
geleafan geond ealne middaneard.
 57.378. Hwa wolde ærest beon cyning on mancynne?
 57.379. Nembroð se ent se þe fyrmest wæs æt þære
getimbrunge þære mycclan byrig Babilonian on þære þe hi woldan
þone stypel up to heofenum aræran on þære wurdon þa gereord on twa
& hund seofantig todæled.
 58.383. On hwylcere mægðe þurhwunode þæt gereord þe
Adam hæfde?
 58.384. On þære Ebreiscan mægðe þe Crist syððan on
menniscnysse of acenneð wæs.
 58.386. Forðan þe hit gedafenode þæt mancynnes alysednys
wurde ærest geboded þurh þæt gereord þe ærest of com on
middanearde.
 59.388. Hwæt gemænað þa þreo utfæru þe God
Abrahame bead þus cweþende, Far of þinum lande & of þinre
mægðe & of þines fæderes huse & cum to þam lande þe ic
þe gewissige, & ic þe þar mærne gedo & þe gebletsige?
 59.392. Þæt getacnað þæt ða gecorenan Godes þegnas
sceolan forlætan þa flæslican lustas & ealle leahtras & þisne
middaneard on mode forseon, & to þam ecan eðle æfre gewilnian.
 60.395. Hu fela behata behet God Abrahame?
 60.396. Twa; An wæs þæt he & his ofspring sceoldan agan
þone eard Iudeisces landes;Oþer þæt he is þurh geleafan manegra
þeoda fæder, & ealle þeoda syndon gebletsode on his ofspringe,
þæt is on Criste.
 61.400. Ic axige hwæðer hit mihte gedafenian Abrahame þam
halgan were þæt he cwæde to þam cyninge Pharao be his wife Sarran
þæt heo his swustor wære, þe læs þe he for hire wlite wurde
ofslagen.
 61.404. Abraham geswutelode mid þære dæde þæt man ne
sceal fandian Godes, þa hwile þe he mæg mid ænigum gesceade himsylfum
gebeorgan.
 61.406. Se fandað Godes, se þe his agen gescead forlæt þe
him God forgeaf & swa butan gesceade secð Godes fultum.
 62.408. Hwæt wæs se Melchisedech se ðe wæs ægðer ge
cyning ge Godes sacerd, & eac se apostol Paulus cwæð be him þæt
he wære butan fæder & butan meder?
 62.411. Se Melchisedech wæs cyning & Godes sacerd swa
þæt he offrode þam ælmihtigan Gode hlaf & win.
 62.413. Forþon þe he getacnade urne Hælend Crist, se þe is
ealra cyninga cyning & ealra sacerda sacerd & he gehalgode husel of
hlafe & of wine & hine sylfne for us geoffrod.
 62.416. Næs Melchisedech butan fæder & meder acenned, ac
he leofode swa lange þæt man his cynn nyste.
 62.418. & forþi he getacnode Crist, se þe is acenned on
heofonum butan meder & on eorðan butan fæder.
 62.420. Be þam is awriten, <foreign>Tu es sacerdos in æternum
saecundum ordinem Melchesedech</foreign>, þæt is on englisc, þu eart sacerd on
ecnysse æfter melchisedehes endebyrdnysse.
 63.423. Hwæt wæs se Damascus þe Abraham embe spræc to
Gode & wende þæt he sceolde beon his yrfenuma?
 63.425. Se Damascus wæs Abrames gerefan sunu & he næs
Abrahames yrfenuma, ac wæs his agen sunu Isaac þe syððan wæs
geboren.
 63.426. Ac se Damascus getimbrode syððan ane burh & hire
naman gesceop be himsylfum, Damascum, & he on þære byrig rixade.
 64.430. Hwi is awriten on þære bec Genesis þæt Abrahames
cyn sceolde gecyrran ongean fram Egipta lande on þære feorþan mægðe
& seo oþer boc Exodus segð þæt hi ferdon of Egyptalanda on
þære fiftan mægðe?
 64.434. Iacob Abrahames suna sunu hæfde twelf suna.
 64.435. Þonne gif þu telst þa mægrace fram Iudan, þonne
findst þu þar fif mægða, & gif þu telst fram Leui þam gingran
breþer, þonne finst þu þar feower mægða.
 64.438. Is nu forþi ægðer soð.
 65.439. Hu mihte Abraham beon clæne þæt he nære forligr
geteald þa þa he hæfde cyfese under his riht wife?
 65.441. Abrahames wif wæs untymende oð hire ylde & þa
bæd heo hire were þæt he wið hire wylne tyman sceolde, & he swa
dyde, swiðor for bearn teame þonne for galnysse.
 65.444. & eac seo ealde æ þe þa stod næs swa stið
on þam þingum swa swa Cristes godspel is þe nu stent & tæcð to
anum wife.
 66.446. Hwæt gemænð þæt word þe God cwæð to
Abrahame þe þam synfullum leodscipum þus, þæra Sodomitiscra hream
astah up to heofenum?
 66.449. Seo syn bið mid stemne þonne se gylt bið on dæde.
 66.450. And seo syn bið mid hreame þonne se man syngað
freolice butan ælcere sceame.
 66.451. Swilce he his yfel oþrum mannum bodige.
 67.452. Hwi wolde God þa ylcan Sodomitiscan mid byrnendum
swæfle adydan & on Noes flode wurdon þa synfullan mid wætere
gewitnode?
 67.455. On Noes dagum gewitnode God manna galnysse mid wætere,
mid liðran gesceafte, for þan þe hi syngodan mid wifum, & þa
Sodomitiscan syngodon bysmorlice ongean gecynd & wurdon forþi mid
swæflenum fyre forswælede þæt heora fule galnys wurde mid þam
fulan swæfle gewitnod.
 67.460. On Noes flode wæs seo eorðe afeormad & eft
geedcucod, & on þæra Sodomitiscra gewitnunge forbarn seo eorþe &
bið æfre unwæstmbære & mid fulum wætere ofergan.
 67.463. On Noes dagum cwæð God be þam synfullum, ne
þurhwunað min gast on þisrum mannum on ecnysse, forþon þe hi synd
flæsc.
 67.466. Se gast getacnað her Godes yrre.
 67.466. Swylce God cwæde, Nelle ic þis mennisc gehealdan to
þam ecum witum, forþam þe hi synd tyddre.
 67.468. Ac ic wylle her on worulde him don edlean heora gedwyldes.
 67.469. Nis na þus awriten be þam Sodomitiscan þe ongean
gecynd sceamlice syngodon; forþan þe hi synd ecelice fordemede.
 68.472. Hwi wearð Lothes wif awend to sealtstane þa þa God
sende his twegen englas to ahreddene Loth & his wif & his twa dohtra of
þam fyre þe þa fif burga forbærnde?
 68.475. Ða Godes englas þe hi of þære byrig gelæddon
warnedon hi & þus cwædon,Ne behealde ge underbæc ac efstað aweg.
 68.477. Þa no þe læs beseah Lothes wif underbæc, &
wearð sona awend to anum sealt stane for þære getacnunge þæt nan
man ne sceal se ðe wile synnum ætberstan & to Godes þeowdome gebugan
beseon underbæc.
 68.481. Þæt is þæt he ne sceal gewilnian þa woruldlican
þing þe he ær forlet swa swa Crist cwæð to his discipulum: <foreign>Memores
estote uxoris Loth:</foreign> þæt is, beoð gemyndige Lothes wifes, þæt ge ne
bugon eft to weoroldþingum swa swa þæt wif wende underbæc.
 69.486. Hit is awriten on Genesis þæt God afandode Abrahames,
& se apostol Iacob awrat on his pistole þæt God ne costnað nænne
man.
 69.488. Hu mæg ægðer beon soð?
 69.489. God afandað þæs mannes na swilce he nyte ælces
mannes heortan ær he his fandige, ac he wyle þæt se man geþeo on
þære fandunge & his ingehyd beo geopenad.
 69.492. God afandode Abrahames swa þæt he het hine niman his
leofan sunu Isaac & geoffrode Gode to lace, & syððan ofslean on
þa ealdan wisan.
 69.495. Ða wæs Abraham Gode gehyrsum & wæs him leofre
þæt he Godes hæse gefylde þonne he his leofan bearne gearode, &
he wæs þa afandod & gerihtwisod & gewuldorbeagod swa þæt God
him cwæð to, On þinum ofspringe beoð ealle eorðlice mægða
gebletsode.
 69.500. Þus afandode God his gecorenan, na swylce he nyte heora
ingehyd, ac he wyle þæt hi beon geþungenran on þære fandunge.
 69.502. Oþer is seo fandung þe Iacob se apostol embe spræc,
þæt is seo costnung þe gewemð þone man to synnigenne.
 69.504. Ac God ne costnað nænne man, forþan þe he nele
nænne to synnum gebigan, ac þeos costnung is of þam niðfullan deofle
& of yfelum luste.
 69.507. & se lust acynð þa synne, & seo syn þonne heo
bið geendod acenð þone ecan deað.
 69.509. Nelle we na swiðor embe þis sprecan, forþan þe we
habbað þa nyd be hefestan axunga nu awritene, ac we secgað nu be þam
soðan Gode þe ealle þing gesceop se ðe ana is God, þæt he is
wunigende swa swa þa witegan secgað, æfre on þrim hadum butan anginne
& ende.
 69.514. Se ælmihtiga fæder nis of nanum oðrum gestrynde,
ænne sunu of him anum acennede, & se wæs æfre wuniende ær
anginne mid him on his bosme halgum & þurh hine gesceop ealle þa
gesceafta þe gesceapene syndon.
 69.519. Forþam þe he is wisdom of þam wisan fæder, &
seo micele miht of þam mihtigan fæder, þurh þone þe he gedihte
þone deopan cræft & he ealle þing geliffæste þurh þone
lyfigendan gast, se þe is witodlice heora willa & lufu him bam gemæne
on anre godcundnysse & on anum mægenþrymme anes gecyndes.
 69.525. He nis na acenned ac cymð of him bam, swa swa lufu &
willa, forþan þe hi willað an, se fæder & se sunu & se
foresæda halga gast.
 69.528. Hi synd þry on naman on þrynysse wunigende, ac seo an
godcundnyss þe him eallum is gemæne nele geþafian þæt hi þry
godas syndon, ac an ælmihtig God on soðre annysse.
 69.531. Nu is se fæder & se sunu & heora begra willa,
þæt is witodlice seo lufu heora micclan mægenþrymmes æfre swa
wunigende þæt heora nan nis læssa ne lator þonne oþer.
 69.535. Forþon þe seo godcundnyss ne gæð næfre on twa,
ne heo nateshwomne underfohð nane lytlunge.
 69.537. Se sunu ana is soðlice acenned ærest of þam fæder
butan ælcere meder, & eft of Marian butan eorðlicum fæder, þæt
he us alysde & lif forgeafe an his heofonlican wuldre mid his halgum
englum.
 69.541. Þæs we him þanciað on urum þeowdome & his
halgan fæder þe hine asende to us, þam is a wurðmynt mid þam halgan
gaste, on ealra worulda woruld we cweðað, Amen.

END_TEXT
START_TEXT

ÆAbusMor
B1.6.2.1.
De duodecim abusivis (Cambridge, Corpus Christi College, MS. 178): Morris 1868, 296-304.



 1. <foreign>Omnia nimia nocent et temperantia mater uirtutum dicitur</foreign>,
þæt is on englisc, ealle oferdone þingc deriað & seo gemetegung is
ealra mægna modor.
 3. Se oferlyfa on æte & on wæte deð þone man unhalne
& his sawle gode læðetteð swa swa ure drihten on his godspelle
cwæð.
 5. Eft þær togeanes ungemetgod fæsten & to mycel
forhæfdnyss on æte & on wæte deð þone man unhalne & on
mycelre frecednysse gebringð swa swa us secgað bec þæt sume men
fæstan swa þæt hi geswencton hy sylfe forþearle & nane mede
næfdon þæs mycclan geswinces ac þæs þe fyrr wæron from Godes
miltsunge.
 10. Eaðe mæg se mann findan hu he hine sylfne amyrre ac we
sceolan witan þæt nan sylfcwala þæt is agenslaga ne becymð to Godes
rice.
 12. Nu syndon eahte heafodleahtras þa us onwinnað swiðe.
 13. An is gecweden <foreign>gula</foreign>, þæt is gifernyss on Englisc seo
deð þæt man ytt ær timan & drincð oððe he eft to mycel
nimð on æte oððe on wæte.
 15. Seo fordeð ægðer ge sawle ge lichaman forþam þe heo
macað þam menn mycele untrumnysse & to deaðe gebringð mid
ormætum drencum.
 18. Heo fordeð eac þa sawle forþan þe he sceal syngian oft
þone he sylf nat hu he færð for his feondlicum drencum.
 20. Se oðer leahter is forliger & ungemetgod galnyss se is
gehaten <foreign>fornicatio</foreign>.
 21. & he befylð þone mannan & macað of Cristes limum
myltestrena lima & of Godes temple gramena wununge.
 22. Se þridda is <foreign>auaritia</foreign>, þæt is seo yfele gitsung &
seo is wyrtruma ælcere wohnysse.
 24. Heo gemacað reaflac & unrihte domas, stala & leasunga
& forswornysse.
 25. Heo is helle gelic forþam þe hi habbað butu unafylledlice
grædignesse þæt hi fulle ne beoð næfre.
 26. Se feorða leahter is <foreign>ira</foreign> gehaten, þæt is on englisc
weamodnyss.
 27. Se deð þæt se mann nah his modes geweald & macað
manslyhtas & mycele yfelu.
 29. Se fifta is <foreign>tristitia</foreign>, þæt is þisre worulde unrotnyss,
þonne se mann geunrotsað ealles to swiðe for his æhta lyre þe he
lufode swiðe & cit þonne wið God & his synna geeacnað.
 31. Twa unrotnyssa synd, an is þeos yfele, oðer is halwende
þæt man for his synnum geunrotsige.
 33. Se syxta leahter is <foreign>accidia</foreign> gehaten, þæt is asolcennyss
oððe slæwð on englisc, þonne þam men ne lyst nan good don on his
life & bið him þonne micel yfel þæt he ne mæge nan good don and
bið æfre ungeru to ælcere dugoðe.
 37. Se seofoþa leahter is <foreign>iactantia</foreign> gehaten, þæt is
idelgylp on engliscre spræce, þonne se man bið lofgeorn & mid
licetunge færð & deð forgylpe gif he hwæt dælan wyle &
bið se hlisa his edlean þære dæde & hys wite andbidað on
þære toweardan worulde.
 41. Se eahtoða leahter is <foreign>superbia</foreign> gehaten, þæt is on
englisc modignyss gecweden seo is ord & ende ælcere synne.
 42. Seo geworte englas to atolicum deoflum & þone mann
macað eac gif he modegað to swiðe þæs deofles geferan þe feoll
ær þurh hi.
 45. Nu syndon eahta heafodmægna þe magon oferswiðan þas
foresædan deoflu þurh Drihtnes fultum.
 46. An is <foreign>temperantia</foreign>, þæt is gemetegung on englisc þæt
man beo gemetegad & to mycel ne þicge on æte & on wæte ne ær
timan ne gereordige.
 48. Nytenu etað swa ær swa hi hyt habbað ac se gesceadwisa
mann sceal cepan his mæles & þonne hys gesetnysse mid gesceade healdan
þonne mæg he oferswiðan swa þa gifernysse.
 51. Seo oðer miht is <foreign>castitas</foreign>, þæt is clænnyss on
englisc, þæt se læweda hine healde buton forligre on rihtum gesinscipe
mid gesceadwisnysse & se gehadoda Godes þeowa healde his clænnysse.
 54. þonne bið oferswiðed seo galnyss.
 55. Seo þridde miht is <foreign>largitas</foreign>, þæt is cystignes on
englisc þæt man wislice aspende na for woruldgilpe þa þing þe him
god lænde on þisum life to brucenne.
 57. God nele þæt we beon grædige gitseras ne eac for
woruldgilpe forworpan ure æhta ac dælan hi mid gesceade swa swa hit
Drihtne licige & gif we ælmyssan doð don hi butan gilpe.
 60. þonne mage we fordon swa þa deofollican gitsunge.
 61. Seo feorþe miht is <foreign>patientia</foreign>, þæt is geþyld
gecweden, þæt se man beo geþyldig & þolmod for Gode & læte
æfre his gewitt gewyldre þonne his yrre forþam þe se Hælend
cwæð þus on his godspelle, <foreign>In patientia uestra possidebitis animas
uestras</foreign>, þæt is on engliscre spræce, on eowrum geþylde ge habbað
eowre sawla soðlice gehealdene.
 66. Se heofonlica wisdom cwæð þæt þæt yrre hæfð
wununge on þæs dysegan bosme þonne he bið to hrædmod & se eall
waldenda dema demð æfre mid smyltnysse & we sceolan mid geþylde
oferswiðan þæt yrre.
 69. Se fifte miht is <foreign>spiritalis laetitia</foreign>, þæt is seo
gastlice bliss, þæt man on God blissige betwux unrotnyssum þissere
reðan worulde swa þæt we on ungelimpum ormode ne beon ne eft on
gesælðum to swiðe ne blissian.
 73. & gif we forleosað þas lænan weoruld þing þonne
sceole we witan þæt ure wunung nis na her ac is on heofenum gif we
hopiað to Gode.
 75. þyder we sceolan efstan of þissere earfoðnysse mid
gastlicre blisse.
 76. þonne bið seo unrotnyss mid ealle oferswiðed mid urum
geþylde.
 77. Seo syxte miht is <foreign>instantia boni operis</foreign>, þæt is,
anrædnyss goodes weorces.
 78. Gif we beoð anræde on goodum weorcum þonne magon we
oferswiðan þa asolcennysse swa forþam þe hyt bið langsum bysmor gif
ure lif byð unnyt her.
 81. Seo seofoðe miht is seo soðe lufu to Gode, þæt we on
godum weorcum Godes lufe cepan na ideles gylpes þe hym is andsæte.
 83. Ac uton don ælmessan swa swa he us tæhte gode to lofe na
us to hlisan þæt God sy geherod on urum goodum weorcum & se idela gilp
us beo æfre unwurð.
 85. Seo ahtoþe miht is seo soðe eadmodnyss ge to Gode ge to
mannum mid modes hluttornysse forþam se ðe wis bið ne wyrð he næfre
modig.
 87. On hwam mæg se mann modigian þeah ðe he wille?
 88. Ne mæg he on geþingcðum forþam þe fela synd
geþungenran.
 89. Ne mæg he on his æhtum forþam þe he hys ende dæg
nat.
 90. Ne on nanum þingum he ne mæg modigian gif hi wis bið.
 91. Nu ge habbað gehyred hu þas halgan mægnu oferswiðað
þa leahtras þe deofol besæwð on us.
 92. & gif we nellað hi oferswiðan hi besencað us on
helle.
 93. We magon þurh Godes fultum þa feondlican leahtras mid
gecampe oferwinnan gif we cenlice feohtað & habban us on ende þone ecan
wurðmynt a mid Gode sylfum gif we swincað nu her.
 96. Nu synd twelf <foreign>abusiua</foreign>, þæt synd twelf unþeawas þa we
eow secgað on leden & syððan on englisc.
 98. <foreign>Duodecim abusiua sunt seculi. Hoc est, sapiens sine operibus
bonis, senex sine religione, adolescens sine oboedientia, diues sine
aelemosina, femina sine pudicitia, dominus sine uirtute, Xpristianus
contentiosus, pauper superbus, rex iniquus, episcopus neglegens, plebs sine
disciplina, populus sine lege et sic suffocatur iustitia dei.</foreign> Twelf unþeawas
syndon on þyssere worulde to hearme eallum mannum gif hi moton ricsian &
hi alecgað rihtwisnysse & þone geleafan amyrrað & mancynn
gebringað gif hi moton to helle.
 106. þæt is gif se wita bið butan goodum weorcum & gif
se ealda butan eawfæstnysse & se welega butan ælmæsdædum, wif
butan sydefulnysse & hlaford butan mihte & gif se cristena bið
sacfull & gif þearfa bið modig, gif se cyning bið unrihtwis & se
biscop gymeleas, þæt folc butan steore oððe butan æ.
 111. Nu gif se wita bið butan goodum weorcum se ðe oþrum
mannum sceolde syllan gode bysne hu ne bið sona his lar þam læwedum
mannum unwyrð gif he sylf nele don swa swa he hym to donne tæcð?
 114. Ne bið se lareowdom þam læwedum fremfull gif se lareow
mid weorcum towyrpð his bodunge.
 115. Eft gif se lareow dwelað hwa bið his lareow syððan?
 116. & gif þæt eage ablindað ne bið seo hand
lociende.
 117. Se ealda mann þe bið butan eawfæstnysse bið þam
treowe gelic þe leaf byrð & blostman & nænne wæstm ne byrð
& bið unwurð his hlaforde.
 119. Hwæt bið æfre swa stuntlic swa þæt se ealda nelle
his mod to Gode awendan mid goodum inngehyde þonne his lima hym cyðað
þæt he ne bið cucu lange?
 121. Iungum mannum mæg twynian hwæðer hi motan libban &
se ealda mæg witan gewiss him þone deað.
 123. ðam ealdun is to warnienne wið þa yfelan geþohtas
forþam þe seo heorte ne ealdað ne eac seo tunge ac þas twegen dælas
deriað oft þam ealdum.
 125. Wite forþi se ealda hwæt his ylde gedafenige & þa
þing forseo þe his sawle deriað.
 127. Se þridda unþeaw is on þissere worulde þæt se iunga
mann beo butan gehyrsumnysse.
 128. Unwyrðe bið se on ylde þæt him oðre menn þenion
se þe on iuguðe nele his yldrum gehyrsumian.
 129. Ure Hælend on his iugoðe wæs gehyrsum his magon &
his heofonlican fæder he gehyrsumode oð deað.
 131. Swa swa þam ealdan gedafeniað dugende þeawas &
geripod syfernyss swa gerist þam iungan þæt he hæbbe gehyrsumnysse
& underþeodnysse.
 133. Godes æ byt eac þæt man arwurþige symble hys
fæder & modor mid mycelre underþeodnysse & gif he hi wyrigð he
byð wyrðe deaðes.
 135. Se feorþa unþeaw is þæt se welega mann beo butan
ælmesdædum & bediglige hys feoh & geornlice healde hym to helle
wite.
 137. Ungesælig bið se gitsere þe þurh hys gesælþa
losað & for þam gewitendlicum þingum forwyrð a on ecnysse.
 139. And gesælige beoð symle þa mildheortan forþam þe hi
gemetað þa mildheortnysse eft.
 140. Se þe dælð ælmyssan for his Drihtnes lufan se behyt
his goldhord on heofonan rice þær nan sceaða ne mæg his madmas
forstelan ac hi beoð be hundfealdum gehealdene him þær.
 143. On manegum wisum man mæg wyrcan ælmyssan on æte &
on wæte & on gewædum eac & on cumliðnysse þæt man cuman
underfo & gif man seocne geneosað oððe sarigne frefrað oððe
blindne læt oððe byrð wanhalne oððe unhalne gelacnað gif he
læcedom can oððe gif he ræd tæcð þam þe rædes behofað
oððe gif he miltsað þam menn þe him abealh oððe gif he gehergodne
of æftnyde gedeð oððe gyf he forðfarene ferað to byrgene.
 150. Eall þis bið ælmysse & eac þæt man beswinge
þone stuntan for steore se þe styran sceal forþam þe he deð
mildheortnysse gif he þone mann rihtlæcð.
 153. Ne licge on þinum horde þæt þam hafenleasan mæge
fremian to bigwiste forþam þe þu ne brycst ana þinra welena þeah þu
wolice healde.
 155. þu gaderast ma & ma & menn cwelað hungre &
þine welan forrotiað ætforan þinum eagum.
 156. Doð swa swa drihten cwæð, dælað ælmyssan &
ealle þing eow beoð clæne, þis he cwæð on his godspelle.
 158. Se fifta unþeaw is þæt wif beo unsydefull.
 159. Unsydefulnys bið sceamu for worulde & þæt
unsydefulle wif bið unwurð on life & eft æfter life nan edlean
næfð æt Gode.
 161. Wisdom gerist werum & wifum forþam seo sidefulnyss
gescylt hi wið unþeawas.
 162. þær þær seo sidefulnyss bið ðær bið eac seo
clænnyss & þæt sidefulle wif onscunað gitsunge & ceaste ne
astyrað ac gestilð graman & forsihð galnysse & grædignysse
gemetegað.
 165. Heo hi warnað wið druncennysse & wordlunge ne
lufað.
 166. witodlice se sidefulnyss gewylt ealle unþeawas & goode
þeawas heo hylt þe gode liciað & mannum.
 167. Seo syxta unþeaw is þæt se ðe to hlaforde bið geset
þæt he for modleaste ne mæge his mannum don steore ac bið him swa
mihtleas on his modes strece þæt he his underþeoddan egesian ne dear ne
to nanum wisdome hi gewissian nele.
 171. Sume hlafordas genealæcað þurh heora hlafordscipe to
Gode swa Moyses se arwurða þe to þæm ælmihtigan gode spræc &
sume on heora anwalde þone ælmihtigan gremiað swa swa Saul dyde þe
foseah Godes hæse.
 174. Se hlaford sceal beon liðe þam goodum & egefull þam
dysegum þæt he heora dysig alecge & he sceal beon wordfæst &
witan hwæt he clypige hine man sceal lufian for his liðnysse & þa
dysegan sceolon ondrædan hyne symle.
 178. Elles ne bið his gefadung ne fæst ne langsum.
 179. He sceal beon swa geworht þæt him man mote wið sprecan
& swa hwæt swa he wrece wrece for rihtwisnysse na for his agenum yrre ac
for Godes ege.
 181. Hyt is awriten on bocum þæt se bið eall swa scyldig se
þe yfel geþafað swa swa þe ðe hyt deð gyf he hyt gebetan mæg
& ymbe þa bote ne hogað.
 183. He sceal hyne geþeodan mid þeawfæstnysse to Gode
forþam þe he nane mihte habban ne mæg to rihte butan Godes fylste swa
swa God sylf cwæð.
 185. Se hlaford sceal hogian þæt he hæbbe Godes fultum
& he ortruwian ne sceal ahwær be Godes fultume.
 187. Gif God bið his gefylsta ne bið his miht forsewen forþam
þe nan miht nis butan of Gode seðe ahefð of meohse þone mann þe he
wile þeah þe he wædla wære & wyrcð hine to ealdre.
 190. He awyrpð þa modigan of heora mihtesetle & ahefð
þa eadmodan þæt eall middaneard beo Gode underþeod & beþurfe his
wuldres.
 192. Se seofoþa unþeaw is þæt se cristena mann beo
sacfull.
 193. Of cristes naman is cristianus gecweden, þæt is se
cristena mann þe on criste is gefullod.
 194. Gif he þonne bið sacfull ne bið he soðlice cristen.
 195. Nis nan man rihtlice cristen butan se ðe Criste
geefenlæcð.
 196. Crist sylf nolde flitan swa swa his fæder cwæð be hym,
Efne her is min cild þe me is swiðe leof & ic sette minne gast
soðlice ofer hine.
 198. Ne flit he mid ceaste ne sace ne astyreð ne on strætum ne
gehyrð ænig mann hys stemne.
 200. He cwæð eac on his godspelle þæt þa beoð Godes
bearn þa þe gesibsume beoð & sace ne astyriað.
 201. Swa swa þa gesibbsuman beoð soðlice Godes bearn swa
beoð þa eac sacfullan deofles bearn.
 203. Ealle we clypiað to Gode & cweðað, <foreign>pater noster</foreign>,
þu ure fæder þe eart on heofenum.
 204. Ac we ne magon habban þone heofonlican eþel buton we fram
eallum sacum orsorge beon.
 206. Se eahtoða unþeaw is þæt se þearfa beo modig.
 207. Menig mann næfð æhta & hæfð modignysse swa
þeah & is earm for worulde & ungesælig for Gode þonne he
arærð his mod mid modignysse ongean God & nele on his yrmðe
eadmodnysse healdan.
 210. Crist cwæð on his godspelle be þam gastlican þearfum,
<foreign>Beati pauperes spiritu quoniam ipsorum est regnum celorum</foreign>, Eadige synd þa
þearfan þa þe on gaste synd þearfan forþam ðe hym bið forgifen
heofonanrices myrhðe.
 213. þa beoð þearfan on gaste þa þe for Godes lufan
beoð eadmode forþam þe þæs modes eadmodnyss mæg begitan Godes
rice hroðor þonne seo hafenleast þe of hynþum becymð.
 216. Witodlice þa rican þe rihtlice libbað magon beon
getealde betwux Godes þearfum gif hi eadmodnysse habbað &
oferflowednysse forlætað swa swa Dauid cyning cwæð be him sylfum,
<foreign>Ego uero egenus et pauper sum Deus adiuua me</foreign>, Ic eom wædla & þearfa,
God fylst þu me.
 220. Se modiga þearfa for his modes upahefednysse is to rican
geteald rihtlice on bocum & se eadmoda rica þeah ðe he æhta hæbbe
mæg beon Godes þearfa gif he Gode gecwemð.
 223. Se nigoþa unþeaw is þæt se cyning beo unrihtwis.
 224. Se cyning bið gecoren to þam þe him cyð his nama.
 225. <foreign>Rex</foreign> we cweþað cyning, þæt is gecweden wissigend,
forþam þe he sceal wissigan mid wisdome his folce & unriht alecgan
& þone geleafan aræran & þonne byð hit earmlic gif he bið
unrihtwis forþam þe he ne gerihtlæcð nænne gif he unrihtwis bið
sylf.
 229. þæs cyninges rihtwisnyss arærð his cynesetl &
þæs folces steore gestaþelað his soðfæstnyss.
 230. þæt is cyninges rihtwisnyss þæt he mid riccetere ne
ofsitte ne earmne ne eadigne ac ælcum deme riht.
 232. He sceal beon bewergend wydewena & steopcilda & stala
alecgan & forliger gewitnian & þa arleasan adræfan of his earde
mid ealle wiccecræft alecgan & wiglunge ne gyman.
 235. Witan hym sceolan rædan & he ne sceal beon weamod.
 236. Godes mynstra he sceal mundian æfre & fedan þearfan
& fæstlice winnan wið onsigendne here & healdan his eðel.
 238. He sceal soðfæste menn settan hym to gerefan & for
Gode lybban hys lif rihtlice & beon on earfoðnysse anræde & eadmod
on stilnysse & his ofsprynge ne geþafige þæt hy arlease beon.
 241. He sceal hyne gebiddan on asettum tidum & ær
mæltidum metes ne abitan.
 242. Forþam þe hit is awriten þæt wa þære leode þar
se cining bið cild & þar þa ealdormenn etað on ærnemergen
uneawfæstlice.
 244. Gif se cyning wile mid carfulnysse healdan þas foresædan
beboda þonne byð his rice gesundfull on life & æfter life he mot
faran to þam ecan for his arfæstnysse.
 246. Gif he þonne forsyhð þas gesetnyssa & lare þonne
byð his eard geyrmed for oft ægðer ge on heregunge ge on hungre ge on
cwealme ge on ungewyderum ge on wildeorum.
 249. Wite eac se cyning hu hyt is geweden on bocum gif he
rihtwisnysse ne hylt þæt swa swa he ahafan is on his cynesetle toforan
odrum mannum swa he bið eft genyþerad on þam nyþemestam witum under
þam unrihtwisum þe he unrædlice geheold.
 253. Se teoða unþeaw is þæt se bisceop beo gymeleas.
 254. <foreign>Episcopus</foreign> is grecisc nama þæt is on leden <foreign>speculator</foreign>
& on englisc sceawere forþam þe he is geset to þam þæt he
ofersceawian sceole mid hys gymene þa læwedan swa swa God sylf cwæð
to Ezechiele þam witegan, <foreign>Speculatorem dedi te domui Israeles</foreign>, Ic þe
gesette to sceawere soðlice minum folce Israheles hirede þæt ðu gehyre
mine word & of minum muðu mine spræce hym cyde.
 260. Gif þu þam arleasan nelt hys arleasnysse secgan þonne
swylt se arleasa on his arleasnysse & ic ofgange æt þe mid graman his
blod.
 262. Gif þu þonne warnast þone arleasan wer & he nelle
gecyrran fram his synnum þurh þe he swylt on hys unrihtwisnysse & þin
sawul bið alysed.
 264. Gif se bisceop bið gymeleas þonne he Godes bydel is &
to lareowe geset þam læwedum folce þonne losiað fela sawla & he
sylf forð mid for his gimeleaste ac þæt folc bið gesælig þurh
snotorne bisceop þe him segð Godes lare & healt hy under Gode swa swa
good hyrde þæt hi beon gehealdene & he hæbbe þa mede.
 269. Se endlyfta unþeaw is þæt folc beo butan steore.
 270. Fela beoð stuntnyssa þær nan steor ne bið &
þær þæt dysig bið orsorh & þæt gedwyld ricsað þær
bið yfel to wunienne ænigum wisan men.
 272. Be þam cwæð se sealmwyrhta þisum wordum clypiende,
<foreign>Adprehendite disciplinam ne quando irascatur dominus & pereatis de uia
iusta</foreign> þæt is, underfoð steore þe læs þe God yrsige wið eow
& ge þonne losian of þam rihtan wege.
 275. Eac Paulus se apostol cwæð on his pistole, þurhwuniað
on steore & gewitodlice beoð swylce forligeras gif ge libbað butan
steore.
 277. Eft se witega Isaias be þam ilcan cwæð, <foreign>Quiescite
agere peruerse discite, bene facere</foreign>, Geswicað þwyrlicra dæda &
leorniað good to wyrcanne.
 280. Dauid cwæð eac, <foreign>Declina a malo & fac bonum</foreign>, Buh
fram yfele & do good.
 281. Gif þu unsceððig si gescyld þe wið yfel & gif
þu sceððig wære gewend þe fram yfele þy læs þe þu steorleas
losige on ende.
 283. Se twelfta unþeaw is þæt folc beo butan æ we ne
moton nu healdan Moyses æ on þa ealdan wisan æfter ures Hælendes
tocyme ac we sceolan gefyllan swa we fyrmost magon þæs Hælendes beboda
& þa beoð us for æ forþam þe we beoð butan him gif we hys
beboda ne healdað.
 287. Manega wegas synd swa swa se wisdom clypað.
 288. þe mannum þingað rihte ac hi swa þeah gelædað to
deaðe on ende þa þe hym dyslice folgiað.
 289. Se þe Godes æ forlæt seo þe is ure weg se sceal
mislice faran on manegum gedwyldum.
 291. Crist sylf is se weg swa swa he sæde be hym, <foreign>Ego sum uia
& ueritas & uita</foreign>, Ic sylf eom se weg & soðfæstnys & lif,
Nan man ne mæg becuman to minum heofonlican fæder buton þurh me.
 294. Ac we beoð þurh Crist to heofenum gebrohte gif we his
biggengas healdað.
 295. ða þe butan Godes æ & Godes gesetnyssum libbað
þa beoð butan Gode æfre wunigende.
 297. Drihten sylf behet þis þam þe healdað hys beboda,
<foreign>Ecce ego uobiscum sum omnibus diebus usque ad consummationem seculi</foreign>, Ic sylf
beo mid eow soðlice eallum dagum oð geendunge þissere worulde.
 300. Se Hælend us gewissige to hys willan symble þæt ure
sawla moton siðian eft to him æfter urum life to þam ecan life þæt
he ure sawla underfo þe hi asende to þam lichaman.
 302. Sy him a wuldor & wurðmynt Amen.

END_TEXT
START_TEXT

ÆAbusWarn
B1.6.2.2.
De duodecim abusivis (London, British Library, MS. Cotton Vespasian D.XIV): Warner 1917, 11-19.



 1. Nu synd twelf <foreign>abusiua</foreign>, þæt synd twelf unþeawes þe we
eow secgeð on Leden & syððen on ænglisc.
 2. <foreign>Duodecim abusiua sunt seculi, Hoc est, sapiens sine operibus
bonis, senex sine religone, adolescens sine obedientia, diues sine elemosina,
femina sine pudicitia, dominus sine uirtute, christianus contentiosus , pauper
superbus, rex iniguus, episcopus negligens, plebs sine disciplina, populus sine
lege et sic suffocatur iusticia dei,</foreign> Twelf unðeawes synden on þyssen
wurlde to hearme eallen mannen gyf heo moten rixigen, & heo alecgeð
rihtwisnysse & þone geleafe amerreð & mancynn gebringeð gyf heo
moten to helle. þæt is gyf se wyte beo bute gode weorcan, & gyf se
ealde beo buten eawfæstnysse, se junge buten gehyrsumnysse & se welige
buten ælmesdæden, wif buten sydefullnysse & hlaford bute mihte &
gyf se cristene byð sacfull & gyf þearfe byð modig, gyf se cyng byð
unrihtwis & se biscop gemeleas, þæt folc buten steore, oððe folc
buten æ.
 17. Nu gyf se wyte byð buten gode weorcan se þe oðre mannen
scolde syllen gode bisne, hwu ne byð sone his lare þan læwede mannen
unwurð, gyf he sylf nyle don, swa swa he heom to done tæhð?
 20. Ne byð se lare freomful, gyf se larðeaw mid weorcan
towurpð his bodunge.
 21. Eft gyf se larðeaw dweleð, hwa byð his larðeaw
syððen?
 22. Gyf þæt eage ablindeð, ne byð seo hand lochigende.
 23. Se ealde mann þe byð buten æwfæstnysse byð þan
treowwe gelic, þe leaf berð & blostmen, & nænne wæstme ne
berð, & byð unwurð his hlaforde.
 25. Hwæt byð æfre swa stuntlic, swa þæt se ealde nelle
his mod to Gode gewænden mid goden ingehyde, þonne his lymen hym cyðeð
þæt he ne byð cwica lange?
 27. Junge mannen mæig tweonigen hweðer heo moten libben, &
se ealde mæig wyten gewiss him þone deað.
 29. Þan ealden is to warnigen wið þa yfele geðohtes,
forþan þe seo heorte ne ealdeð, ne eac seo tunge, ac þas twegen
dæles derigeð of þan ealden.
 31. Wyte for þy se ealde hwæt his elde gedafenige, & þa
þing forseo þe his sawle derigeð.
 33. Se þridde unðeaw is on þyssen wurlde, þæt se junge
mann beo buten gehersumnysse.
 34. Unwurð byð se on elde þæt him oðre mænn
þenigen, se þe on jugoðe nele his eldren gehersumigen.
 35. Ure Hælend on his jugoðe wæs gehyrsum his magen, &
his Heofonlice Fæder he gehyrsumode oð deað.
 37. Swa swa þan ealden gedafonigeð dugende þeawes &
geripode syfernysse, swa gerist þan jungan þæt he habbe gehyrsumnysse
& underðeodnysse.
 39. Godes æ beot eac þæt mann arwurðige symle his
fæder & moder mid mycelre underðeodnysse, & gyf he heo weregað,
he byð wurðe deaðes.
 41. Se feorðe unðeaw is, þæt se welige mann beo buten
ælmesdæden, & bedigelige his feoh, & geornlice healde him to
hellewite.
 43. Ungesælig byð se gitsere, þe þurh his gesælðe
losað, & for þan gewitegendlice þingan forwurð a on ecnysse.
 45. & gesælige byð symle þa mildheorte, for þan þe
heo gemeteð þa mildheortnysse eft.
 46. Se þe dælð ælmesse for his Drihtenes lufen, se behytt
his goldhord on heofone rice, þær nan sceaðe ne mæig his madmes
forstelen, ac heo byð beo hundfealden gehealden him þær.
 49. On manegan þingen man mæig wyrcen ælmessen, on æte
& on wæte & on gewæden eac & on cumliðnysse, þæt man
cumen underfo, & gyf man seocne geneoseð, oððe sarigne gefrefroð,
oððe blindne lætt, oððe berð wanhale, oððe wanhale
gelæcneð, gyf he læcedom cann, oððe ræd tæcheð þan þe
rædes behofeð, oððe gyf he miltseð þan mæn þe hine abealh,
oððe gyf he geheregodne of hæftnoðe gedeð, oððe gyf he
forðfarene fereð to byrigene.
 56. Ealle þiss byð ælmesse, & eac þæt mann beswinge
þone stunten for steore, se þe steren sceal, forþan þe he deð
mildheortnysse, gyf he þone man gerihtlæceð.
 58. Ne licge on þine horde, þæt þan hafeleasen mæig
freomigen to bigwisten, forþan þe þu ne brucst ane þinre welena þeh
þu heo wolice healde.
 60. Þu gaderest ma & ma & mæn cweleð hungre, &
þine welen forrotigeð ætforen þinen eagen.
 62. Doð swa swa Drihten cwæð, Dæleð ælmessen &
ealle þing eow byð clæne, þiss he cwæð on his godspelle.
 63. Se fifte unðeaw is, þæt wif beo unseodefull.
 64. Unseodefull byð scame for wurlde, & þæt unsedefulle
wif byð unwurð on life, & eft æfter life nan edlean næfð æt
Gode.
 66. Wisedom gerist weren & wifen sydefullnysse, for þan seo
sydefullnysse gescylt heo wið unðeawes.
 67. Þær þær seo seodefullnysse byð, þær byð eac
clænnysse, & þæt seodefulle wif onscuneð gittsunge & ceaste
ne astyreð, ac gestilleð gramen & forsihð galnysse &
grædignysse gemetegað.
 70. Heo heo warneð wið druncannysse & wordlunge ne
lufeð.
 71. Witodlice seo sydefullnysse gewyllt ealle unðeawes, &
gode þeawes heo healt þe Gode lichigeð & mannen.
 73. Se sixte unðeaw is, þæt se þe to hlaforde beo gesett,
þæt for modeleaste ne muge his mannen don steore, ac byð he swa
mihteleas on his modes strece, þæt he his underðeodden egesigen ne
dearr, ne to nane wisedome he gewissigen nele.
 76. Sume hlafordes genealæceð þurh heora hlafordscipe to
Gode, swa swa Moyses se arwurðe, þe to þan ælmihtigen spæc &
sume on heora anweald þone ælmihtigen græmigeð, swa swa Saul dyde,
þe forseh Godes hæse.
 80. Se hlaford sceal beon liðe þan goden & egefull þan
dysigen, þæt he heora dysig alecge, & he sceal beon wordfæst, &
wyten hwæt he clypige, hine man sceal lufigen for his liðnysse & þa
dysige scylen ondræden hine symle.
 83. Elles ne byð his gefadung ne fæst ne langsum.
 84. He sceal beon swa geworht, þæt him wið mote specan,
& swa hwæt swa he wreca, wreca for rihtwisnysse, na for his agene yrre,
ac for Godes ege.
 86. Hit is gewriten on bocan, þæt se byð eall swa scyldig,
se þe þæt yfel geðafoð, swa swa se þe hit deð, gyf he hit
gebeten mæig, & emb þa bote ne hogeð.
 88. He sceal hine geðeodan mid þeawfæstnysse to Gode, for
þan þe he nane mihte habben, ne mæig to rihte buten Godes fylste, swa
swa God sylf cwæð.
 91. Se hlaford sceal hogien þæt he habbe Godes fylst, & he
ortuwigen ne sceal ahwar beo Godes fultume.
 92. Gyf God byð his gefylste, ne byð his mihte forseowen, for
þan þe nan mihte nis buten of Gode, se þe ahefð of mixe þone mann
þe he wyle, þeh he wædle wære, & wyrcð hine to ealdre.
 95. He awyrpþ þa modige of heora mihtesetle, & ahefð þa
eadmede, þæt eall middeneard beo Gode underðeodd & beðurfe his
wuldres.
 97. Se seofoðe unðeaw is þæt se cristene man beo sacfull.
 98. Of Cristes name is christianus gehaten, þæt is se cristene
mann, þe on Criste is gefulhtod.
 99. Gyf he þonne byð sacfull, ne byð he soðlice cristene.
 100. Nis nan mann soðlice cristen, bute se þe Criste
geefenlæceð.
 101. Crist sylf nolde fliten, swa swa his Fæder cwæð beo
him, Efne her is min cild þe me is swyðe leof, & ic sette minne Gast
soðlice ofer hine.
 103. Ne flitt he mid ceaste, ne saca ne astyreð, ne on stræte
ne gehyrð ænig mann his stæmne.
 105. He cwæð eac on his godspelle, þæt þa byð Godes
bearn, þa þe gesibsume byð, & saca ne astyrigeð.
 106. Swa swa þa gesibsume soðlice Godes bearn byð, swa byð
eac þa sacfulle soðlice deofles bearn.
 108. Ealle we clypigeð to Gode & cweðeð, <foreign>Pater noster</foreign>,
þu ure fæder þe eart on heofone.
 109. Ac we ne mugen habben þone heofonlice eðel bute we fram
eallen sacan orsorge beon.
 111. Se ehteðe unðeaw is, þæt se þearefe beo modig.
 111. Manig mann næfeð æhte, & hafeð modignysse swa
þeh, & is earm for wurlde & ungesælig for Gode, þonne he
arærð his mod mid modignysse ongean Gode, & nele on his ermðe
eadmodnysse healden.
 114. Crist cwæð on his godspelle beo þan gastlice þearfen,
<foreign>Beati pauperes spiritu quoniam ipsorum est regnum celorum</foreign>, Eadige synd þa
þearfen, þa þa on gaste synd þearfen, forþan þe heom byð forgyfen
heofonrices myrhðe.
 118. Þa byð þearfe on gaste, þa þa for Godes lufe byð
eadmode, forþan þe þæs modes eadmodnysse mæig begyten Godes rice,
raðer þone se hafonleaste þe of henðe becumð.
 120. Witodlice þa rice, þe rihtlice libbeð mugen beon
getealde betwux Godes þearfen, gyf heo eadmodnysse habbeð &
oferflowednysse forlæteð, swa swa Dauid cyng cwæð beo him sylfen,
<foreign>Ego uero egenus & pauper sum, Deus adiuua me</foreign> Ic eam wædle &
þearfe, God fylst þu me.
 125. Se modige þearfe, for his modes upahafennysse, is to ricen
geteald rihtlice on bocan, & se eadmode rice þeh he habbe æhte,
mæig beon Godes þearefe, gyf he Gode gecwemð.
 127. Se nigoðe unðeaw is, þæt se cyng beo unrihtwis.
 128. Se cyng byð gecoren to þan þe him cyðð his name.
 129. <foreign>Rex</foreign> we cweðeð cyng, þæt is gecweðen Wissigend,
forþan þe he sceal wissigen mid wisedome his folc, & unriht alecgen,
& þone geleafe aræren, þonne byð hit earmlic gyf he byð
unrihtwis, forþan þe he ne rihtlæceð gyf he unrihtwis byð sylf.
 133. Þæs cynges rihtwisnysse arærð his cynesetle, &
þæs folcas steora gestaðeleð his soðfæstnysse.
 134. Þæt is cynges rihtwisnysse þæt he mid riccetre ne
ofsitte, ne earmne ne eadigne, ac ælcen deme riht.
 136. He sceal beon bewerigend wydewena & steopcildena, &
stale alecgen, & forliger gewitnigen, & þa arlease adræfen of his
earde, mid eallen wiccecræft aleggen, & wigelunge ne gemen.
 139. Weotan him sculen ræden & he ne sceal beon weamod.
 140. Godes mynster he sceal myndigen æfre, & feden þearfe,
& fæstlice winnen wið onsigendne here, & healden his eðel.
 142. He sceal soðfæste mænn setten him to gerefen, &
for Gode libben his lif rihtlice, & beon earfoð on ræde & eadmod
on stillnysse, & his ofsprynge ne geðafige þæt heo arlease beon.
 144. He sceal hine gebiddan on gesetten timen, & ær
mæltime metes ne onbyrigen.
 146. Forþan þe hit is awriten, þæt wa þære þeode
þær se cyng byð cild, & þær þa ealdormænn eteð on
ærnemorgen uneawfæstlice.
 148. Gyf se cyng wyle mid carfullnysse healden þa foresæde
beboden, þonne byð his rice gesundfull on life, & æfter life he mot
faren to þan ecen for his earfoðnysse.
 150. Gyf he þonne forsihð þas gesettnysse & lare, þonne
byð his eard gehearemed foroft, æigðer gea on heregunga, gea on hungre,
gea on cwealme, gea on wederen, gea on wild deoran.
 153. Wyte eac se cyng hwu hit is gecweðen on bocan gyf he
rihtwisnysse ne healt, þæt swa swa he ahafen is on his cynesetle toforen
oðre mannen, swa he byð genyðerod on þan nyðemestan witen under þan
unrihtwisen, þe he unrædlice ær geheold.
 157. Se teoðe unðeaw is, þæt se biscop beo gemeleas.
 157. <foreign>Episcopus</foreign> is Grechisc name, þæt is on Leden
<foreign>Speculator</foreign>, & on ænglisc Sceawere, forþan þe he is gesett to þan
þæt he ofersceawigen scule mid his gemene þa læwede, swa swa God sylf
cwæð to Ezechiele þan witega, <foreign>Speculatorem dedi te domui Israeles,</foreign>
þæt is, Ic þe gesette to sceawere soðlice mine folca Israeles hirde,
þæt þu gehere min word, & of mine muðe mine spæce him cyðe.
 163. Gyf þu þan arleasen nelt his arleasnysse asecgen, þonne
swelt se arlease on his arleasnysse, & ic ofga æt þe mid gramen his
blod.
 165. Gyf þu þonne warnest þone arlease were, & he nylle
gecyrren fram his synnen þurh þe, he swylt on his unrihtwisnysse &
þin sawle byð alesed.
 167. Gyf se biscop beo gemeleas þonne he Godes bydel is, & to
larðeawe gesett þan læweden folca, þonne losigeð feale sawlen &
he sylf forðmid, for his gemeleaste, ac þæt folc byð gesælig þurh
snoterne biscop, þe heom sæið Godes lare, & healt heo under Gode swa
swa god herde, þæt heo beon gehealdene, & he habbe þa mede.
 172. Se ændlyfte unðeaw is, þæt folc beo buten steore.
 173. Feale byð stuntnyssen, þær þær nan steore ne
byð, & þær þæt dysig byð orsorh, & þæt gedwyld
rixeð, þær byð yfel to wunigen ænigen wisen mænn.
 175. Beo þan cwæð se sealmwyrhte þysen worden clypigende,
<foreign>Apprehendite disciplinam nequando irascatur dominus & pereatis de uia
iusta</foreign> þæt is, Underfoð steore þelæste God yrsige wið eow &
ge þonne losigen of þan rihten weige.
 179. Eac Paulus se apostol cwæð on his pistole,
þurhwunigeð on steora, & gewitodlice byð swylce forligeres, gyf ge
libbeð abuten steore.
 181. Eft se witega Ysaias be þan ilcan cwæð, <foreign>Quiescite
agere peruerse, discite bene facere</foreign>, Geswicað þwyrlicre dædon, &
leornigeð god to done.
 183. Dauid cwæð eac, <foreign>Declina a malo & fac bonum</foreign>, Buh
fram yfele & do god.
 184. Gyf þu unscæððig seo, gescild þe wið yfel, &
gyf þu scæððig wære, gewænd þe fram yfele, þelæste þu
steoreleas losige on ænde.
 186. Se twelfte unðeaw is, þæt folc beo buten æ.
 187. We ne moten nu healden Moyses æ on þan ealde wisen
æfter ures Hælendes tocyme, ac we scylen gefyllen swa swa we fyrmest
mugen þæs Hælendes beboden, & þa byð us for æ, for þan
þe we byð buten him, gyf we his beboden ne healdeð.
 191. Manege weges synd swa swa se wisedom clypeð.
 192. Þe mannen þynceð rihte, ac heo swa þeh gelædeð to
deaðe on ænde, þa þa him dyselice folgigeð.
 193. Se þe Godes æ forlætt, seo þe is ure weig, se sceal
mistlice faren on manegan gedwylden.
 195. Crist sylf is se weig, swa swa he sæde beo him, <foreign>Ego sum
uia & ueritas & uita</foreign>, Ic sylf eam se weig & soðfæstnysse
& lif, nan mann ne mæig becumen to minen Heofonlice Fæder bute þurh
me.
 198. Ac we byð þurh Crist to heofone gebrohte, gyf we his
biggenges healdeð.
 199. Þa þa buten Godes æ & Godes gesetnysse libbeð,
þa byð buten Gode æfre wunigende.
 200. Drihten sylf behet þiss þan þe healdeð his beboden,
<foreign>Ecce ego uobiscum sum omnibus diebus, usque ad consummationem seculi</foreign>, Ic sylf
beo mid eow soðlice ealle dagen, oððe geændunge þysser wurlde.
 203. Se Hælend us gewissige to his wille symle, þæt ure
sawlen moten siðigen eft to him æfter ure life, to þan ecen life,
þæt he ure sawlen underfo, þe he asænde to þan lichamen.
 206. Sy him a wuldor & wurðmynt, Amen.
 208. Nu syndon ehte heafodlehtres þe us onwinneð swyðe.
 208. An is gecweðen gula, þæt is gifernysse on ænglisc.
 209. Seo deð þæt mann ett ærtime & drincð, oððe
he eft to mycel nymð on æte oððe on wiste, seo fordeð æigðer
gea sawle gea lichame, forþan þe heo macað þan mænn mycele
untrumnysse, & to deaðe gebrincð mid ormæten dræncen.
 213. He fordeð eac þa sawle, for þan þe he sceal synegian
oft, þone he sylf nat hwu he færð for his feondlice drænce.
 215. Se oðer lehter is forleger, & ungemetegod galnysse.
 215. Se is gehaten <foreign>fornicatio</foreign>, & he befylð þone mann,
& macað of Cristes lymen myltestrena lymen, & of Godes temple,
gramena wununga.
 218. Se þridde is <foreign>auaritia</foreign>, þæt is seo yfele gitsung,
& seo is wyrttrume ælcere wohnysse, heo macað reaflac & unrihte
domes, stale & leasunge & forsworennysse, heo is helle gelic, for þan
þe heo habbeð bute unafylledlice grædignysse, þæt heo fulle ne
byð næfre.
 221. Se feorðe lehter is <foreign>ira</foreign>, þæt is on ænglisc
weamodnysse, se deð þæt se mann nah his modes geweald, ac macað
manslehtes & mycele yfela.
 223. Se fifte is <foreign>tristicia</foreign>, þæt is þysser wurlde
unrotnysse, þone se mann geunrotsoð ealles to swyðe for his æhte lyre,
þe he lufode to swyðe & citt þonne wið God, & his synne
geecneð.
 226. Twa unrotnysse synd, an is þeos yfele, & oðer is
halwende, þæt man for his synnen geunrotsige.
 228. Se sixte lehter is <foreign>accidia</foreign> gehaten, þæt is asolcannysse
oððe slæwðe on ænglisc, þonne þan mænn ne lyst on his life
nan god don, & byð him þonne mycel yfel þæt he ne mæig nan god
don, & byð æfre ungeare to ælcere dugeðe.
 231. Se seofoðe lehter is <foreign>jactantia</foreign>, þæt is idelgelp on
Engliscre spæce, þonne se mann byð lofgeorn & mid liccetunga
færð, & deð for gelpe gyf he hwæt dælen wyle, & byð
þonne se hlyse his edlean þære dæde, & his wite his anbideð on
þære towearden weordle.
 235. Se ehteðe lehter is <foreign>superbia</foreign> gehaten, þæt is on
Englisc/ modignysse gecweden.
 237. Seo is ord & ænde ælcere synne, seo geworhte
ængles to atelicen deoflen, & þone mann macað eac, gyf he modegað
to swyðe þæs deofles gefere, þe feoll ær þurh heo.
 240. Nu synden ehte heafodmægna, þa mugen oferswiðen þa
foresæde deoflen, þurh Drihtenes fylste.
 241. An is <foreign>Temperantia</foreign>, þæt is gemetegung on ænglisc,
þæt man beo gemetegod, & to mycel ne þygge on æte & on
wæte, ne ær time ne gereordie.
 244. Nytene etað swa ær swa heo hit habbeð, ac se gescadwise
mann sceal chepen his mæles, & þonne mid gescade his gesettnysse
healden, þonne mæig heo oferswiðen swa þa gifornysse.
 246. Seo oðer mihte is <foreign>Castitas</foreign>, þæt is clænnysse on
ænglisc, þæt se læwede hine healde buten forligere on rihten
sinscipe mid gescadwisnysse, & se gehadode Godes þeowe healde his
clænnysse, þonne byð oferswiðed swa eac seo galnysse.
 250. Seo þridde mihte is <foreign>Largitas</foreign>, þæt is cystignysse on
ænglisc, þæt mann wislice aspende, na for wurldgelpe þa þing þe
him God lænde, on þyssen life to brucane.
 253. God nyle þæt we beon grædige gitseres, ne eac for
wurldgelpe forwurpen ure æhte, ac dælen heo mid gescade, swa swa hit Gode
lichige, & gyf we ælmesse doð, don heo buten gelpe, þonne muge we
swa fordon þa deofollice gitsunge.
 256. Seo feorðe mihte is <foreign>Pacientia</foreign>, þæt is geðyld
gecweðen, þæt se man beo geðyldig & þolemod for Gode, &
læte æfre his gewitt geweldre þone his eorre, for þan þe se
Hælend cwæð þuss on his godspelle, <foreign>In patientia uestra possidebitis
animas uestras,</foreign> þæt is on ængliscre spæce, On eowre geðylde ge
habbeð eower sawle soðlice gehealden.
 262. Se heofonlice wisedom cwæð, þæt yrre hæfð
wununge on þæs dysigen bosme, þonne he byð to rædmod, & se
ealwealdende Deme demð æfre mid smyltnysse, þy we sculen mid geðylde
oferswiðen þæt yrre.
 265. Seo fifte mihte is <foreign>Spiritalis leticia</foreign>, þæt is seo
gastlice blisse, þæt man on Gode blissige betwux unrotnysse þysser
reðen wurlde, swa þæt we on ungelimpen to ormode ne beon, ne eft on
gesælðen to swyðe ne blissigen, & gyf we forleoseð þas hlæne
wurd þing, þonne scule we wyten þæt ure wunung nis na her, ac is on
heofone, gyf we hopegeð to Gode.
 270. Þider we sculen efstan of þysser earfoðnysse mid
gastlicre blisse, þonne byð seo unrotnysse mid eallen oferswiðed mid uren
geðylde.
 272. Seo sixte mihte is <foreign>Instantia boni operis</foreign>, þæt is
anrædnysse godes weorcas.
 273. Gyf we byð anræde on uren gode weorcan, þonne muge we
oferswiðen þa asolcannysse, swa for þan þe hit byð langsum
bisemær, gyf ure lif byð unnytt here.
 275. Seo seofoðe mihte is seo soðe lufe to Gode, þæt we on
gode weorcan Godes lufe cepen, na ideles gelpes þe him is andsæte.
 277. Ac uten don ælmesse swa swa he us tæhte, Gode to lofe,
na us to hlysan, þæt God sy geherod on uren gode weorcan, & se idele
gelp us beo æfre unwurð.
 280. Seo ehteðe mihte is seo soðe eadmodnysse, gea to Gode gea
to mannen, mid modes hlutternysse, for þan se þe byð wis, ne byð he
næfre modig.
 282. On hwan mæig se man modegien þeh he wylle, ne mæig he
on geðingðen, for þan þe feala synd geðungenre.
 284. Ne mæig he on his æhte, for þan þe he his
ændedæig nat, ne on nane þingan he ne mæig modegigen gyf he wis
byð.
 285. Nu ge habbeð geherd hwu þas halge mægn oferswiðeð
þa lehtres, þe deofol besawð on us, & gyf we nylleð heo
oferswiðen, heo besænceð us on helle.
 288. We mugen þurh Godes fylst þa feondlice lehtres mid gecampe
oferwinnen gyf we chenlice fihteð, & habbeð us on ænde þone ece
wurðment a mid Gode sylfen gyf we swincað nu her.

END_TEXT
START_TEXT

ÆSpir
B1.6.3.
De septiformi Spiritu [Be þam halgan gaste]: Napier 1883, 56-60.



 2. Isaias se witega awrat on his witegunge be ðam halgan gaste
and be his seofonfealdum gifum.
 3. Þa seofonfealdan gifa synd þus gehatene: <foreign>sapientia</foreign> on
leden, þæt is wisdom on englisc; <foreign>intellectus</foreign> on leden, þæt is
andgit on englisc; <foreign>consilium</foreign> on leden, þæt is ræd on englisc;
<foreign>fortitudo</foreign> on leden and modes strengð on englisc; <foreign>scientia</foreign> on leden and
god ingehyd on englisc; <foreign>pietas</foreign> on leden and arfæstnyss on englisc; <foreign>timor
domini</foreign> on leden, godes ege on englisc.
 9. Þas seofonfealdan gifa soðlice wunodon on urum hælende
Criste eall be fullum þingum æfter þære menniscnysse swiðe
mihtiglice, and se halga gast hy todælþ dæghwamlice git godes halgum
mannum be ðam, þe him gewurð, ælcum be his mæðe and his modes
geornfulnysse.
 14. Se man hæfð wisdom, þe wislice leofað; and se
hæfð andgit, þe hit awent to gode and to his drihtnes willan mid godum
weorcum symble.
 15. And se hæfð godne ræd, þe him gerædað æfre,
hwæt him to donne sy and hwæt to forlætenne.
 17. And se hæfð modes strengðe, þe micel mæg forberan
and on eallum earfoðnyssum æfre bið geðyldig and eft on godum gelimpum
ne forlæt his anrædnysse.
 21. And se hæfð god ingehyd, þe godnysse lufað and bið
betera wiðinnan, þonne he wiðutan bið gesewen, and can him gescead
betwux soð and leas.
 24. Se hæfð arfæstnysse, þe arfæst bið him sylf and
mæðe cann on mannum on his modes godnysse, ge on his gelicum ge on
læssum mannum, and nele forseon ne gescyndan oðerne.
 27. Godes ege is seo seofoðe þissa gastlicra gifa, and seo gifu
is anginn ealles wisdomes, and se ðe godes ege hæfð, ne forlet he nan
þing.
 29. Se man, þe bið bedæled eallum þissum gifum, nis he na
godes mann ne to gode ne belimpð, butan he get geearnige godes gife æt
him.
 32. Nu hæfð se yfela gast and se ungesewenlica feond
seofonfealde ungifa wiðerræde þissum gifum, þa he dæleð his
mannum, þe him gehyrsumiað and godes gifa ne gymað ne godes ege
nabbað.
 36. Þa yfelan ungifa þæs arleasan deofles syndon þus
gehatene on ledenspræce; <foreign>insipientia</foreign>, þæt is dysig oððe
dwæsnyss; <foreign>stultitia</foreign>, þæt is stuntnys; <foreign>inprouidentia</foreign>, þæt is
receleasnyss butan foresceawunge; <foreign>ignauia</foreign>, þæt is abroðennyss oððe
nahtnyss; <foreign>ignorantia</foreign>, þæt is nytenyss; <foreign>impietas</foreign>, þæt is
arleasnyss; <foreign>temeritas</foreign>, þæt is dyslic dyrstignyss.
 42. Ælc wisdom is of gode, forðam þe god sylf is wisdom, and
ælc man bið eadig, þe hæfð þone wisdom, gif he his agen lif
gelogað mid wisdome.
 44. Se wisdom is halig, þæs halgan gastes gifu, and se deofol
forgifð þærtogeanes dysig, þæt he wisdomes ne gyme ne wislice ne
libbe, and gyt þæt forcuþre is, þæt he telle hine wisne, and bið
swa gehiwod, swylce he wis sy.
 48. Ongean þam andgyte se deofol forgifð stuntnysse, and eac
þæt he hiwige, swylce he andgitful sy.
 50. Ongean þam wislican ræde se wiðerræda deofol sylð
receleasnysse his underþeoddum and eac, þæt he hiwige, swylce he
rædfæst sy.
 53. Ongean þæs modes strengðe se manfulla deofol forgifð
abroðennysse, þæt se man abreoðe on ælcere neode nahtlice æfre,
and eac þæt he hiwige hine sylfne mihtigne.
 56. Ongean þam ingehyde se hetela deofol syleð nytennysse
nahtlicum mannum, and eac þæt hy hiwigon, þæt hy ingehyd habban.
 58. Ongean þære arfæstnysse he sylð arleasnysse, þæt
he ne arige ne eac ne mæðige his underþeoddum ne his gelicum, and eac
þæt he hiwige, swylce he arfæst sy.
 61. Ongean godes ege se gramlica deofol syleð dyrstignysse mid
dwæslicum gebærum receleasum mannum mid modes unstæððignysse, and
eac þæt hy hiwion, swylce hy habban godes ege.
 64. Be ðisum þeawum man mæg þæne man tocnawan,
hwæðer him godes gast on wunige oððe þæs gramlican deofles.

END_TEXT
START_TEXT

ÆCreat
B1.6.4.
De creatore et creatura (London, British Library, MS. Cotton Otho C.I, vol. 2): Dictionary of Old English transcript, edited from MS.



 1. Ænig þing wununge hæfde wyrcean.
 3. Furðor smeað fandige God se bið þam men þonne
hlædre/ arerð & astihð þonne uppan þære hlædrestæpum
oðþæt he upp cymð & wyle buton stapum ufor þonne his
stuntnysse/ mycclan fylle swa he.
 7. Ongan næfre almihtiga fæder, ac he wæs sunu efre of
him acennedde al swa mihtig swa he wes se of þam wisan fæder.
 10. Halga heora begra lufe nes nefre ac wæs and æfre
bið/ an God æfre wunigende on anre godcundnysse undæledlice on anum
mægenþrym/ anne godcunnysse gelice mihtige nan lasse þenne.
 13. Swa hwæt swa lasse bið þonne God þæt ne bið na
God þæt þæt later bið þone God þæt hæfð angin na
bið no God.
 15. God nefð nan anginn ac æfre & wunð a on
ecnesse/.
 16. Sume gesceafta swa þurh God habbeð anginn endiað
& forþam ðe hi nabbeð.
 18. Syndon sume hwile.
 19. Þæt & fugelas.
 19. Wæron þurh God & hi nohte.
 20. Nu synd oþre gesceafta gescapene þurh God anginn &
nabbað nænne ende syndon ece on þan æftram dæle.
 22. Þæt syndon englas & eac menna nafre þeah ðe hi
ær ongunnon.
 23. Ne mæg sawle þeah ðe se lichama swelte oðþe he on
wætere wurþe forbærned nefre geendian.
 25. Ac heo bið yfel beo god swa swa englas beoð æfre
þurhwuniende on ece.
 27. Ælmihtig scyppend þe ealle þing gesceop ane swa ece
þæt he angin næfð.
 28. Ac hesylf is egðer ordfruma & ende eallwealdend God.
 29. Ne ondræt he nenne forþan ðe nan oðer nis mihtigre
þonne he ne furþan him gelic.
 31. Efre he bið gefende his gefa þam ðe he wyl þing ne
waniað ne he nanes ne behafað.
 32. Efre he bið ælmihtig & efre he wyle wel.
 33. Nele he næfre nan ac he lufað soðlice þaðe god
weorc/ wyrceð fordoð þe unleafulnysse.
 36. Mycel is se fæder & mycel is his wisdom lufu.
 37. Locu þu nu georne þæt ðu swa swyðe ne dwelie
þæt þu gedon wylle sunu læssan þonne his leofa fæder is
oððe heora lufu be þinum andgite unmihtigran gemakian wylle ac þu ne
miht swa þeah ðu swa mycclum dwelige gedon wylle þæt heora ænig
unmihtigra þonne ælmihtig God.
 44. Wylt þu furþor embe þæt smeagan þone sylf ne
canst embe þe sylfne soðlice smeagan?
 47. Sege me nu soðlice, miht ðu geseon þinne hricg oððe
þinne hneccan þeah ðu lokie underbæc oððe þine agene saule, hu
heo gesceapen is?
 50. Ðu scealt gelyfan on þone lifigendan God & na ofer
þine mæðe motian be him þe læs ðe þu dwelige swa swa to fela
dydon þe ofer heora andgit embe þæt smeadan butan leafan & forði
losedon.
 55. God ælmihtig gesceopp ærest on anginne heofen &
eorðan.
 57. Her ge magon gehyran þæt heofen næs na ær ærðam
se ælmihtiga wyrhta hi geworhte on anginne & ealne middaneard on his
micclum cræfte.
 60. Ac wæs æfre unbegunnen scyppend swa mihtiglice gemacode
cræft/.
 62. Englas he geworhte on wundorlicre fægernysse & on
mycelre manega þusenda ealle lichamlic lybbende on gaste.
 65. & on weorod he gesceopp þære scinendra engla se
fyrmesta on þam teoðan flat mid mycelre modinysse beon þam ælmihtigan
gelic.
 68. God hine geworhte wundorlic ða sceolde he gif he wolde
wurðian his scyppend mid mycel eadmodnysse þe hine swa mærne
gesceopp.
 71. Ac he ne dyde na swa ac mid dyrstig modignysse cwæð
þæt he wolde wyrcean his cyneseld bufan Godes tunglum ofer ðæra
wolcna heahnyssæ on ðam norðdæle & beon Gode gelic.
 75. Þa forlet he þone ælmihtigan þe is eall
soðfæstnyss & nolde habban his hlaforscipe ac wolde beon himsylf on
hissylfes anwealde.
 79. Þa næfde he nane fæstnunge ac feoll sona adun mid
eallum þam englum þe æt his ræde wæron & hi wurdon awende to
awyrgedum deoflum ða drecceað nu mancyn on ðissum middanearde.
 83. & hi to ælcum yfele ælcne man tihtað þæt hi
manna sawla mid synnum fordon for þam mycclum andan þe hi to mannum
habbað.
 86. God wolde ða gewyrcan mannan of eorðan þæt he
geearnian sceolde mid his eadmodnysse and gehyrsumnysse þa heofonlican
winnan/ þæt ðæra engla getæl eft worde gefylled & heora werod
eft ðæs mannes ofspring forðan þe heora werod wæs gewanod
ðæra/ deofla hryre þe heora Drihten forleton & of heofenum helle
wite.
 94. God þa gestaðolfæste & gestrangode his englas þa
forleton/ þæt hi lybbað nu æfre buton ælcere synne or sorge on
bliss/ gehyrsume on wuldre mid him.
 98. & hi hine wurðiað to worulde mid buton ælcum
geswince a on ecnysse.
 100. God ða geworhte of ðære mid his halgum handum mannan
to his ænlicnysse & ableow on his liflicne blæd & he wearð man
geworht on lybbendre sawle.
 104. God sceop him naman Adam & of his anum ribbe worhte him
gemacan wæs Eua ure ealra modor.
 107. & God hi ða gebletsode mid þissere, wexað &
beoð gemenigfylde & gefyllað þa eorðan & habbað eow ofer
þa eorðan & ofer sæfyxum & ofer þam fleogendum fugelum
eallum/ þam nytenum þe styriað ofer eorðan.
 112. On six dagum swa swa us secgað bec þa menigfealdan
gesceafta gesewenlice & hesylf þa gesceawade ealle þa sceafta.
 115. & hi wæron ætgædere gude.
 115. Ða geendode God ealle his weorc on ðam seofoðam
dæge & hine on ðam seofoðam dæge geswac his weorc.
 118. Næs he na werig þeah ðe hit swa awriten si ne he mid
ealle ne geswac þa gesceafta geedniwianne ac he geswac þæs dihtes
þæs deoplican cræftes swa þæt he syððan scyppan nolde ac ða
ilcan geedniwian oð ende þyssere woruld ure Hælend on his halgan
godspelle cwæð, <foreign>Pater meus usque modo et ego operor</foreign> þæt is on
englisc, min fæder wyrcð gyt oð þysne andweardan & ic eac
wyrce.
 127. Ælce geare byð orf acenned & mennisce menn to mannum
ðe/ þa God gewyrcð swa swa he þa ærran geworhte.
 130. Ac he ne gescypð nane buton þam cildum anum & ealle
þa nytena nabbað nane sawle.
 132. Ælces mannes sawle þe on his meder byð acucod
gescypð se ælmihtiga God.
 133. He Adames dyde swa lange swa mancynn & ðes middaneard
wuniað & nyten næfð nane sawle.
 136. Sume men wendon þæt ðeos woruld wære æfre
ælcum/ anginne eall swa nu is heofen & eorðe & ealle gesceafta.
 139. Ac to soðan þæt God.
 139. Sceop & hi næron na gesceafta gyf hi gesceap hisylfe
ac hi geworhte God.
 142. Ælc þing hæfð angin þurh God butan se ana
scyppend þe ealle ðing gesceop se næfð ordfruman ac hesylf is anginn
& soðlice ordfruma eallra oðra ungeendod.
 147. Næs hit na færlic geþoht oððe unforsceawod ræd
God/ þisne middaneard gesceop ac wæs æfre æt fruman on his ræde
þæt he wolde gewyrcan ealle þas woruld ealne middaneard mid his mihte
himsylfum to lofe swa swa we geseoð nu ealle gesceafta heriað scyppend
butan þam earmum mannum þe hine forseoð & hine herian ne gymað
þæt hi mid þam ealdan deofle endleaslice losiað.
 157. Ure scyppend þaða he geworhte Adam þone frumsceapenan
man syngian wolde þurh ðæs deofles lare swa swa he dyde syðþan.
 160. God swylce hu hesylf smeade ða iu embe þa bote hu he hit
gebetan/ ðurh his halgan gife þæt he gehulpe þam men eac his
ofspryncge/ on hine gelyfað & mid soðre wurðiað.
 165. Se man wæs he syngian ne þorfte & he wære
gesælig/ gif he na ne syngode & æfre gif he his Drihtne
gehyrsumode.
 168. & gif he syngode he wære & syðþan deadlic for
ðære synne fremminge.
 170. God hine ne naðre healfe ac lett hine habban his agenne
cyre.
 172. Næs geworht mid nanre wohnysse ne mid nanum synnum
gesceapen/ to men ne nane leahtras on his life næron ac hæfde on his
anwealde/ eall his agen gecynd buton geswince on gesælðe lybbende nan
gesceaft/ næfre ne derode þa hwile þe he hyrsumode scyppende on riht.
 179. God hi ða gebrohte binnon Paradisum þæt we on englisc
Neorxnawang.
 181. Þær wæs wynsum wunung & hi wunodon swa hale on
lichaman & hæfdon ealles geweald ge heora agenes on eallum þingum
buton eallum þam dreccednyssum deriað nu & ealre þære myrhþe
þe ðær binnon wæs buton treowes þe him forboden wæs þæt
hi on ðam anum bebode Gode hyrsumodon.
 188. God cwæð to Adame, ne et ðu of þam treowe.
 189. Gif onbyrigst þu bist sona deadlic.
 190. Næs na se deað þurh Drihten sceapen ne on ðam treowe
aweaxen ac ðeah þæt gif he tobræce þæt lytle bebod þæt he
wære syðþan dead swa gesælig wære þæt he þæt
eaðelice bebod eallunge geheolde.
 196. On ælemiddan Paradisum <foreign>lignum uite</foreign> gehaten, þæt is,
lifes treow.
 198. Adam etan on ende æfter his gehyrsumnysse & habban
þæt heofonlican wununge mid þam halgum englum.
 201. Ða wæs þam deofle awyrgedum mode þæt se man
sceolde þa myrhðe geearnian þe his upahefednysse & he mid mycclum
andan þa menn þa beswac æton of þam forbodenan treowe & wæron
þa deadlice & wið scyldige & hi cuðon þa ægðer ge yfel ge
gud.
 208. God hi ða adræfde fram þære myrhðe to mycclum
geswinceum & hi on yrmðe lif syðþan.
 211. Hi mihton þa syþþan seocnysse þrowian & hi biton
gnættas/ & eac swylce flean & oðre gehwylce wyrmas & him
dracan/ & næddran & þa reðan deor mihton derian his cynne
ær/ arwurðodon swiðe.
 217. Heora gecynd eac þa wæs on costnungum gewylde to rihtre
wissuncge.
 219. & seo galnyss weax unwilles on him þeawas þe he ær
ne cuðe wunnon him ða on & on his cynne syþþan moston mid mycclum
geswince þa godan þæawas þe God hi on æfre syþþan gif hi hi
habban woldon þæt þæt hi ær heoldon buton.
 226. Þær to eacan hi swuncon & on swate leofedon & mid
earfoð/ him ætes tiledon on mycelere geomerunge for heora gymeleaste
þe/ uneað þæt hi ær wæron on ealre wynsumnysse & wunodon
ða anbidiende deaþes & eall heora ofspring.
 232. Se ælmihtiga God þa engla werod healdan þa gatu æt
þam ingange into Paradysum & þam bebead, behealdað þæt Adam ne
ete of þam treowe þe is <foreign>lignum uite</foreign> on ecnysse, & him wæs swa
forwyrned þæs inganges syþþan.
 238. Him wære þæt he wurde þa ece & eallum his
ofspryncge on ðære yrmðe ealle sceoldon on ecnysse swa lybban on
eallum þam costnungum þe cumað nu & on eallum earfoðnyssum þe
we on lybbað.
 243. Ða forwyrnde God þæs inganges to þam lifes treowe
þæt we lybban ne sceoldon earmingas swylce we nu syndon o þissum
sorhfullum/.
 247. Well us welwillenda God þæt he on oðre wisan ure yfel
&/ his mildheortnysse þæt he swa mycel yfell mihte gebetan for his
wellwillendnysse us earmingas alysan fram þam þæt mihte he ana don
forþamþe he is ælmihtig God.
 254. Hit sægð bec & on þissere gesetnysse þæt
ðær wæs ligen swurd gelogod æt þam þam halgum englum þe
heoldon þæt geat & þæt ilce swurd wæs awend þeah
forþanðe ure Hælend Crist þæs heofonlican Godes sunu sextan ylde
þyssere worulde wearð to men geboren of þam & he mid his agenum
deaðe þone deofol oferwann & he us of his laðum þeowdome.
 263. & he of deaðæ aras on þam ðriddan dæge swurd
of þam wege mid ealle þæt we in moton gan to þam upplican þam lifes
treowe, þæt is se leofa Hælend þe þæt ece lif forgifð þam
þe & mid weorcum cyþað þæt hi wilniað his.
 269. Þis is nu betere þæt we on blissum þonne Adam þa
æte/ & leofode on ecnysse his cynne swa swa we cwædon ær on
eallum þam yrmðum ðe us on eallum þam costnungum þe us nu ben
becumað.
 275. Nu þing þam dysegan dwollice leofað þæt him genoh
well si on worulde gif he lybban mot æfre ac he ne understent na his
agene/ stuntnysse & nat þæt his lif on geswincum.
 280. Ðonne him hingrað he ytt grædelice eft þonne him
drincð/ gif he hæfð þonne him cæleð he cepð him hlywðe
þonne him to lyst he gæð unþances ðider ðonne he werig bið he
wyle hine restan gif he gewundod bið he gewilnað læcedomes.
 286. Nis þis nu eall geswinc?
 286. & gyt swarran ealle ungelimp þe on þissum life
becumað þe man earfoð ealle areccan.
 289. Uton we forði hogian her on þissum life þæt we mid
geornfulnysse gewilnian æfre þæs beteran lifes on ðære ecean
blisse mid urum Hælende Criste swa swa he us behaten hæfð se þe
leofað & rixað mid his leofan fæder & þam halgan gaste on anre
godcundnysse ana soð scyppend ealra ðinga, Amen.

END_TEXT
START_TEXT

ÆEtat
B1.6.5.
De sex etatibus hujus seculi (London, British Library, MS. Cotton Otho C.I, vol. 2): Dictionary of Old English transcript, edited from MS.



 1. Adam þa leofode on geswince nigon hund geara & þrittig
geara.
 3. & he þa forðferde for his forgædednysse & his
sawul siðode sarig to helle.
 5. & eall his ofspring eall swa ferde oðþæt Crist us
alysde of þam cwearterne eft.
 7. Mycel yfell manncynne swiðe swa þæt hi God gremodon
&/ swiðost mid forligre unalyfedlice swa þæt ure scyppend cwæþ
þæt hine manncynn gesceop & sæde þæt he wolde hi ealle fordon
mid anum.
 12. Ðeah feawa ætforan Criste rihtwise swa swa Abel &
Enoch & Noe on þam is seo forme yld þissere worulde fram Adame oð
Noe, to þam cwæþ ure Drihten ætforan me rihtwisne on þissere
mægðe.
 17. Gemaca nu forþig ænne eall gerefedne.
 18. Ic wille adrencan & adydan eall þis mennisc mid wætere
buton/ & þinum þrim sunum & eowrum sinnhiwum.
 21. Ge eahta sceolon wunian & of eallum nytenum ic gegaderie
into eow þæt ge magon to fostre æfter þæt eall þeos woruld ne
wurðe adylegod.
 25. Noe þa geworhte þone wundorlic him oninnan ærþam
þe þat flod come mid his þrim sunum, Sem, Cham mid his gebeddan &
his bearna wifum.
 28. & God him sende swa swa he him of eallum nytenum & of
fugelcynne symle gemacan & beleac himsylf arc.
 31. God asende ða sona ænne swiðlicne scur feowertig daga
onan & eac þa wæterþeotan þære widgillan heofonan & ealle
wyllspringas þære þæt flod ða weox under þam fleotendan arce
& adrencte endemes ælc þissere þam eahta mannum þe on ðam arce
wæron & buton þam orfcynne þe wæs of þam com syþþan eall
þæt nu cucu is.
 40. Noes sunan ða syðþan gestryndon & hund seofontig
sunana þa woldon sona wyrcean mid heora mycclan magas burh & ænne
heahne stypel þe astige upp oð þone heofonan & begunne gean Godes
willan.
 45. Hi hæfdon þa gyt ealle þæt Ebreisce gereord & God
com/ & sceawode þone stypell & forgeaf þam wyrhtum ælcum his
gereord þæt nyste naht oðres spræce & hi swa geswicon sona
þæs weorces & toferdon to fyrlenum landum.
 51. Æfter þissum wearð wolice afunden swiðe mycel on
þam manncynne þæt menn worhton him godas of golde & of seolfre
& of mæstlinge antimbre.
 55. Mancynne to forwyrde & hi gebædon to him mid gebigedum
&/ forsawon heora scyppend þe hi gesceop to mannum & þæt gedwyld
þa ealne middaneard buton Israhela folce þe on God gelyfde.
 60. Abraham se þe com of yldestan suna.
 61. Hi ane gelyfdon on þone ælmihtig þeah ðe hi of
ldeabugon/ to hearme himsylfum.
 63. Hi sume þurh deade entas þurh deofles lare ac beswycon
sang/ se witiga, <foreign>Quoniam omnes dii gentium demonia, Dominus autem celos
fecit</foreign> syndon grimlice deofla, ure Drihten soðlice himsylf geworhte.
 68. Godas ne mihton nanþing gescyppan þætþe ærðan
næs ðe ma forþan þe an God is ealra þinga scyppend, seo halige
þrynnys þe.
 72. Ðeas is seo oðer yld þissere worulde, fram Noe astreht
mid swið oð hit becom to Abrahame þam halgan heahfædere se wurþode
geleafan/ swa þæt God him behet þæt þurh his cynne sceolde eall
mann bletsod for Gode.
 77. & Crist þa sylf com of his cynne syþþan þurh þone
gebletsode/.
 79. & þeos is seo þridde yld þissere worulde, fram
Abrahame Drihtnes witega & foremære cyning on Israhela cynne.
 82. On þis wuldorfulle heahfæderas Abraham & Isaac &
se æþela Iacob þa siðodon ealle to Egiptalande & þær
lange wunedon on Iosepes timan forþam mycclan hungre þe on manncynne þa
wæs geara hi wunedon on þam lande.
 89. & God him þa asende þurh his fore mæran Moysen of
þam ylcan manncynne & Aaron his broðor se þe.
 92. & hi læddon þæt folc of þam lande ongean ofer
þa Readan sæ siþian mid drium fotum þurh ures Drihtnes mihte syxhund
þusend manna & wifum to þam æðelan earde þe God Abrahame
behet.
 97. & Pharao mid ealre his wyrde on þære Readan sæ
þa him siðode æfter mid his cræftum.
 100. Pharao nan cucu ne belaf forþam þe he nolde gelyfan þa
Gode/ þurh þa tyn wita þe he him to asende & wolde þæt folc
habban himsylfum wolde hi gebigan mid bismore þa ongean oþþe hi ealle
ofslean ac hine sæ.
 106. God þa sylf afedde þæt folc on þam westene ealles
feowertig geara bigleofan swa þæt him ælce dæge com edniwe of
heofonum.
 109. & he wæter wynsumlice yrnende of heardum stanclude.
 111. Hi eallum to & se stan wunode swa hwar swa hi wicodon
& God þa fela wundra þam folce.
 114. He gesette him þa æ, þæt is open lagu, to rihtre
steore geleafan þæt hi hine ænne æfre wurþodon.
 116. & he him forbead ælcne & þæt deofolgyld þe
dyslice wæs aræred on ylde swa swa.
 119. God sylf þa gecom mid swiðlicum munte Sinai him togeanes
& hi þær wunodon wicod feowertig daga þa deopan smeagunge.
 123. & God him his fingre on twam stænum tabelum to steore
eallum mancynne.
 125. Drihten þin God, ne wyrc þu nateshwon þesylfum oþre
godas, ne þines Drihtnes nama.
 128. Se man hæfð on idel ures Hælendes naman þæt he
wære witodlice anfeald mann & nære almihtig God þeah þe.
 131. Heald þone reste dæg mid rihtum biggengum.
 132. Se man hyld mid rihtum biggengum se þe his lif leofað on
rihtum geleafan byhð swa swa he selost mæg & his Drihten gegladað
mid godum weorcum.
 136. Þinne fæder & þine moder symle þæt þu
lange lybbe on þam behatenum.
 138. Þe wyrgð fæder oððe modor se bið deaðes scyldig
for þære synlicæ.
 139. Andgite Godsylf is þin fæder & his gelaðung is
þin modor þæt cyrce.
 141. Arwurþa ægðerne þæt ðu endeleaslice lybbe on
þam heofonum.
 143. God us eallum behet, Ne ofsleh þu man.
 144. Þæt is seo mæste synn ne mann ofslea for his yrre
buton he Gode wiðsace & swa.
 147. Þa twa mæstan synna þe mann mæg gewyrcean, ne
unrihthæmþ unrihtlice þu buton rihtam sinscipe hinesylfne befyld &
his fulgæð on his life.
 151. Ne staleþ þu nateshwon.
 152. Be stale us is fullcuð.
 153. Gewita, Se leas gewita ne bið na ungewitnod swa swa gewritu
secgað forlyhð se losað witodlice.
 155. Ne gewilna þu nateshwon oðres mage, ne gewilna þu eac
oðres mannes æhta.
 157. Þæt is rihtwisnys þæt man his agen se hit ofgange
þe hit habban wile & swa bið ælc reaflac & unriht aðryð.
 160. Feowertigum gearum þæt folc becom to þam lande
Abrahames earde behaten wæs, to middan þissere worulde þær Crist
wæs syðþan acenned cynne swa swa hit cyddon witegan.
 164. On ðamðes dæge ures Drihtnes witega sealmas sang
þurh þone soðan gast.
 166. Ongann seo feorþe yld þissere.
 167. On þære ylde wæron witegan & cyningas herigendlice
lybbende on þam fela God symle wurþigende mid weorcum & cyðnyssum.
 171. & seo yld swa on þone witigan Danihel þonne hi
wæron gehergode for heora & sceandlice to Babilonian byrig.
 174. & manega ofslagene myccl sume þa cynnigas of þam
cynne lufodon þa on heregunge on Babiloniscum earde miltsode æfter
þam mycclum & manega woldorfulle weras wæron on ðam cunnann on
Godes/.
 182. & seo fifte yld wæs ða fram Danihele oð Crist.
 183. On ðære syxtan com Crist to mannum of Marian acenned
buton eorðlicum fæder oðþæt seo geendung þissere worulde
becume.
 187. Se seofoðe yld ongann tortnysse on þam halgum sawlum þe
siðodon of life fram Abele þam oþ þis na on þissere worulde ac on
þære sawla reste þe wuniað worulde geendunge.
 192. Eallum þam sawlum is seo yld forgifenn wuldrigende on
blisse & þæt getacnod o seofoð God hine gereste æfter
werignysse/ ac þæt þa sawla hi gerestað æfter heora geswincum
oðþæt of deaðe arison þam Hælende togeanes to þam heofenlican
life.
 199. On ðam dæge onginð seo eahteoðe yld na on ðissum
life ac on ðam ecean life.
 201. & seo yld ðurhwunað ungeendod mid Gode on þære
rixiað þa halgan mid þam Hælende sylfum on sawle and on lichoman
syþþan a to worulde, Amen.

END_TEXT
START_TEXT

ÆLet 1 (Wulfsige Xa)
B1.8.1.
Letter to Wulfsige (Cambridge, Corpus Christi College, MS. 190): Fehr 1914, 1-34, [corrections] 267.



 1. Be Preoste Synoðe.
 1. Ic secge eow preostum, þæt ic sylf nelle beran eowre
gymeleaste on eowrum þeowdome; ac ic secge eow soðlice, hu hit geset is be
preostum.
 2. Crist sylf astealde cristendom and clænnysse, and ealle þa,
þe ferdon on his fare mid him, forleton ealle woruldþing and wifes
neawiste.
 3. Forðanþe he sylf cwæð on sumum godspelle: seðe his
wif ne hatað, nis he me wyrðe þen.
 4. Þa æfter Cristes upstige eft to heofenan rice and æfter
geendunge his arwurðra apostola wearð swa mycel ehtnys on middanearde
astyrod, þæt man ne mihte gegadrian Godes þeowas to synoðe, for þam
hæðenum cwællerum, þe cepton heora deaðes.
 5. Oðþæt Constantinus se casere to cristendome beah, seðe
eallne ymbhwyrft on his anwealde hæfde.
 6. Þa gegaderode he sinoð on þære ceastre Nicea, þreo
hund bisceopa and eahtatyne bisceopas of eallum leodscipum, for þæs
geleafan trymminge.
 7. Þær wæron swa mære biscopas manege on ðam synoðe,
þæt hy wyrcean mihtan wundra and swa dydon.
 8. Hy amansumodon þær þone mæssepreost Arrium.
 9. Forþanþe he nolde gelyfan, þæt þæs lifigendan
Godes sunu wære ealswa mihtig, swa his mæra fæder is.
 10. Þa fordemdon hy ealle þone deofles mann.
 11. Ac he nolde geswican ærþamþe him sah se innoð eall
endemes ut, þaþa he to gange eode.
 12. On þam sinoðe wæron gesette þa halgan cyricþenunga
and se mæssecreda and manega oþre þing be Godes biggengcum and be Godes
þeowum.
 13. Hy ge cwædon þa ealle mid anrædum geþance, þæt
naðer ne bisceop ne mæssepreost, ne diacon, ne nan riht canonicus,
næbbe on his huse nænne wifman, buton hit sy his modor, oððe his
swustur, faðu, oððe modrige, and seþe elles do, þolige his hades.
 14. Nu þincð eow þis syllic to gehyrenne, forþanþe ge
habbað eowre yrmðe swa on gewunan gebroht, swylce hit nan pleoh ne sy,
þæt se preost libbe swaswa ceorl.
 15. Nu cweðe ge, þæt ge ne magon beon butan wimmannes
þenungum.
 16. And hu mihtan þa halgan weras þa wunigan butan wife?
 16. Ac þa halgan fæderas, þe beforan us wæron, swaswa
wæs Sanctus Ieronimus preost and Sanctus Anastasius preost, þe Sanctus
Basilius se biscop geypte, and Sanctus Beda preost, ðe his ban restað on
Eoferwic and ungerime oðre, þe we heora naman ne cunnan, geond ealra
eorþan ymbhwyrfte middaneardes hæfden forhæfednesse fram wifes neaweste
and mid ealra gehealdsumnesse and gehyrsumnesse Godes and heora ealdras Gode
wel gecwemdan.
 17. Hy habbað eac nu ða mede heora modes clænnysse a butan
ende on þam ecan life.
 17. Nu cweðað oft preostas þæt Petrus hæfde wif.
 17. Ful soð hy secgað, forþamþe he swa moste þa, on
þære ealdan æ, ærþanþe he to Criste gebuge.
 17. Ac he forlet his wif and ealle woruldþing, syððan he to
Criste beah, þe ða clænnysse astealde.
 18. On þære ealdan æ moste se bisceop niman him an clæne
mæden and wið hy tyman on asettum timan.
 19. Forþanþe þæt an cyn sceolde symble beon þæs hades
and of nanre oþre mægðe ne moste þær beon nan bisceop.
 20. He ne moste swaþeah butan æne wifigan, ne he ne moste on
wydewum wifigan ne on aworpenum wife; ac, ealswa we ær sædon, on sumum
mædene.
 21. Hy mihton þa wel habban wif on þam dagum.
 22. Forþan þe hy næfre ne mæssedon, ne menn ne husledon;
ac offrodon nytenu on þa ealdan wisan.
 23. Oð þæt Crist halgode husl ær his þrowunge and þa
mæssan astealde, þe stent nu þurh hyne.
 24. Ðær wæs eac gesett on þam ylcan sinoðe, þæt,
seðe widewan name oððe aworpen wif, oððe seþe eft wifode, þæt
he ne wurde næfre syððan to nanum hade genumen, ne gehalgod to preoste.
 25. Ac seðe ær hæfde him an clæne wif, se wære
gecoren to þam clænan hade, swa swa se apostol Paulus on his pistole
awrat.
 26. Ne nan preost ne mot beon æt þam brydlacum ahwær
þær man æft wifað, oððe wif eft ceorlað, ne hy togædere
bletsian.
 27. Swylce man bycnige him, swaþæt him selre wære, þæt
hy wunodon on clænnysse.
 28. Se læweda mot swaþeah be þæs apostoles leafe oðre
siðe wifigan, gyf his wif him ætfylð, ac þa canones forbeodað þa
bletsunga þærto and gesetton dædbote swylcum mannum to donne.
 29. Seofon hadas syndon gesette on cyrcan: an is hostiarius, oðer
is lector, þridda is exorcista, feorða acolitus, fifta subdiaconus, sixta
diaconus, seofoða presbiter.
 30. Hostiarius is þære cyrican durewerd; Se sceal mid bellan
bicnigan þa tida and þa cyrcan unlucan geleaffullum mannum and þa
ungeleaffullan belucan wiðutan.
 31. Lector is rædere, þe ræd on Godes cyrcan and bið
þærto gehadod, þæt he bodige Godes word.
 32. Exorcista is on englisc: seþe mid aðe halsað þa
awyrgedan gastas, þe wyllað menn dreccan, þurh þæs hælendes
naman, þæt hy þa menn forlæton.
 33. Acolitus is gecweden seþe candele oððe tapor byrð to
Godes þenungum, þonne mann godspell ræt oððe þonne man halgað
þæt husl æt þam weofode.
 34. Na swylce he todræfe þa dymlican þeostra, ac þæt he
gebycnige blysse mid þam leohte, Criste to arwurðnysse, þe is ure leoht.
 35. Subdiaconus is soðlice underdiacon, seþe þa fatu byrð
forð to þam diacone and mid eadmodnysse þenað under þam diacone æt
þam halgan weofode mid þam huselfatum.
 36. Diaconus is þen, þe þenað þam mæssepreoste and
þa offrunga sett uppon þæt weofod and godspell eac ræt æt Godes
þenungum.
 37. Se mot fulligan cild and þæt folc husligan.
 38. Þa sceolon on hwytum album þam hælende þeowigan and
þæt heofenlice lif healdan mid clænnysse and eall dugende beon, swaswa
hit gedafenað þam hade.
 39. Sacerd, þe bið wunigende butan diacone, se hafað þone
naman and næfð þa þenunga.
 40. Presbiter is mæssepreost oððe ealdwita.
 41. Na þæt ælc eald sy, ac þæt he eald sy on wisdome.
 42. Se halgað Godes husel, swaswa se hælend bebead.
 42. He sceal þæt folc læran to geleafan mid bodunge and mid
clænum þeawum þam cristenum gebysnian.
 42. And his lif ne sceal beon swylce læwedra manna.
 43. Nis na mare betwyx mæssepreoste and bisceop, buton þæt
se bisceop bið gesett to hadigenne preostas and to bisceopgenne cild and to
halgyenne cyrcan and to gymenne Godes gerihta, forþanþe hit wære to
mænigfeald, gif ælc mæssepreost swa dyde.
 44. And hy habbað ænne had, þeah se oðer sy furðor.
 45. Nis nan had gesett on cyrclicum þeawum butan þas seofon,
swa swa we sædon nu.
 46. Munuchad and abbudhad syndon on oðre wisan and ne syndon
getealde to þysum getele, ne eac nunnanhad nis na genamod herto.
 47. Þas hadas syndon halige and to heofenum gebringað þæra
preosta sawla, þe hy syferlice healdað.
 48. Nu gebyrað mæssepreostum and eallum Godes þeowum,
þæt hi healdan heora cyrcan mid halgum þeowdome, And þa seofon
tidsangas gesyngon þærinne, þe him gesette synd, swaswa se sinoð hi
gedihte: Uhtsang and primsang, undernsang and middægsang, nonsang and
æfensang and nihtsang seofoðan.
 51. And hi sceolon gebiddan geornlice for þone cyning and for
heora bisceop und for þa, þe him god doð and for eall cristen folc.
 52. He sceal habban eac þa wæpna to þam gastlicum weorce,
ærþanþe he beo gehadod, þæt synd þa halgan bec: saltere and
pistolboc, godspellboc and mæsseboc, sangboc and handboc, gerim and
pastoralem, penitentialem and rædingboc.
 53. Þas bec sceal mæssepreost nede habban, and he ne mæg
butan beon, gif he his had on riht healdan wyle and þam folce æfter rihte
wisigan, þe him tolocað.
 54. And beo he æt þam wær, þæt hi beon wel gerihte.
 55. He sceal habban eac mæssereaf, þæt he mage arwurðlice
Gode sylfum þenigan, swa hit gedafenlic is.
 56. Þæt his reaf ne beo horig ne huru tosigen.
 57. And his weofodsceatas beon wel betworfene.
 58. Beo his calic eac of clænum antimbre geworht,
unforrotigendlic and eallswa se disc and clæne corporale, swaswa to Cristes
þenungum gebyrað.
 59. Man ne mæg butan geswynce swylc þing forðbringan.
 60. Ac þa beoð on ecnysse arwurðe mid Gode, þe him wel
þeniað mid wisdome and mid clænnysse.
 61. Se mæssepreost sceal secgan sunnandagum and mæssedagum
þæs godspelles angyt on englisc þam folce.
 62. And be þam pater nostre and be þam credan eac, swa he
oftost mage, þam mannum to onbryrdnysse, þat hi cunnon geleafan and heora
cristendom geheald.
 63. Warnige se lareow wið þæt, þe se witega cwæð:
<foreign>Canes muti non possunt latrare</foreign>; þa dumban hundas ne magon beorcan.
 64. We sceolon beorcan and bodigan þam læwedum, þe læs hy
for larlyste losian sceoldan.
 65. Crist cwæð on his godspelle, be unsnoterum lareowum:
<foreign>Cecus si ceco ducatum prestet, ambo in foueam cadunt</foreign>; Gif se blinda mann
bið þæs oðres blindan latteow, þonne befeallað hy begen on sumne
blindne seað.
 66. Blind bið se lareow, git he þa boclare ne cann and
beswicð þa læwedan mid his larleaste.
 67. Swa warniað eow wið þis, swaswa ge þearfe agon.
 68. Ða halgan fæderas gesetton eac þæt menn syllon heora
teoþunga in to Godes cyrcan.
 69. And gange se sacerd to and dæle hy on þreo: ænne dæl
to cyrcbote and oðerne þearfum, þone þriddan þam Godes þeowum, þe
þære cyrcan begymað.
 69. Eac hy gesetton þæt mann ne sceole mæssian innan nanum
huse, buton hyt gehalgod sy.
 70. Buton for mycelre neode, oððe gyf mann bið untrum.
 71. And gif ungefullod cild færlice bið gebroht to þam
mæssepreost, þæt he hit mot fullian sona mid ofste, þæt hit ne
swelte hæðen.
 72. And þæt nan preost ne do his halgan þenunge wið
sceattum, ne nanes þinges ne bidde æt, naðor ne for fulluhte ne for
nanre þenunge, þæt he ne beo þam gelic,þe Crist sylf adræfde mid
swipe of þam temple, forðamþe hy mangodon manfullice þærinne.
 72. Ne do na se Godes þeowa Godes þenunge for sceattum, ac to
þy þæt he geearnige þæt ece wuldor þurh þæt.
 74. Ne nan preost þurh dysig ne drynce ungemetelice, ne nænne
mann ne neadige to mycclum drynce.
 75. Forþanþe he sceall beon gearo, gif cild bið to fulligenne
oððe man to husligenne, þæt he hæbbe his gewitt.
 76. And þeah hit swa ne getimige, ne sceal he beon druncen,
forþanþe ure drihten forbead druncennysse his þenum.
 77. Ne preost ne beo mangere ne gitsigende massere.
 78. Ne he ne forlæte his godcundnysse.
 79. Ne ne fo to woruldspræcum.
 80. Ne he wæpna ne werige, ne ne wirce sace.
 81. Ne he ne drince æt wintunnum, swa swa woroldmenn doð.
 82. Ne he aðas ne swerige, ac mid anfealdnysse sprece æfre
unleaslice, swaswa gelæred Godes þeowa.
 83. He sceal eac mid gesceade þa syngigendan scrifan ælcne be
his mæðe, swaswa he acuman mage.
 84. And he sceal husligan unhale and seoce, þa hwile þe se
seoca mage þæt husl forswelgan; and he hit ne sceal don, gif he samcucu
bið, forðanþe Crist het, þæt mann æte þæt husl.
 85. Se preost sceal habban gehalgodne ele on sundron to cildum and
on sundran to seocum mannum, and smyrigan þa seocan symble on legere.
 86. Sume seoce menn forwandigað, þæt hy nellað geþafian,
þæt hi man smyrige on heora untrumnysse.
 87. Nu wylle we eow secgan, hu se Godes apostol Iacobus be þam
tæhte.
 87. He cwæð to þam geleafullum þus: <foreign>Tristatur aliquis
uestrum, oret equo animo et psallat</foreign>; Gyf eower hwylc bið geunrotsod, he hyne
gebidde mid emnum mode and his drihten herige.
 89. Gyf hwa bið geuntrumod betwux eow, he hate gefeccan him to
þære gelaðunge mæssepreostas and hy him ofersingon and him fore
gebiddon and hine smyrigon mid ele on drihtnes naman and þæs geleaffullan
gebed gehælð þone untruman and drihten hine arærð, and gyf he on
synnum bið, hy beoð him forgyfene.
 89. Andettað eow betwynan eowre synna and gebyddað for eow eow
betwynan, þæt ge beon gehealdene.
 90. Þus cwæð Iacob se apostol be þære smyrunge seocra
manna.
 91. Ac se seoca sceal geandettan mid inweardre geomrunge þam
sacerde, gyf he ænigne gylt ungebet hæfð, ær he hyne smyrige, swaswa
se apostol her beforan tæhte, and hine ne mot nan mann smyrigan, butan he
þæs bidde and his andetnysse do.
 92. Gyf he ær synful wære and gymeleas, he do þænne
andetnysse and geswycennysse and ælmessan ær his geendunge and he ne
bið fordemed to helle.
 92. Ac he becymð to Godes miltsunge.
 93. Feower sinoðes wæron for þam soðan geleafan ongean
þa gedwolmen, þe dyslice spræcon be þære halgan þrynnysse and
þæs hælendes menniscnysse.
 94. Se forma wæs on Nicea, swaswa we gefyrn ær sædon.
 95. And se oðer wæs syððan on Constantinopolim oðer
healf hund bisceopa, halige Godes menn.
 96. Se þrydda wæs on Efesum, þæt wæron twa hund
bisceopa.
 97. And se feorða wæs on Calcedonia, þæt wæs fela hund
bisceopa.
 98. And hy ealle wæron anræde him betweonan to þæra
gesætnyssa, þe mann gesette on Nicea and hy gebetton gehwæt þe
gebrocen wæs of þam.
 99. Ða feower sinoðas synd to healddenne, swaswa þa feower
Cristes bec, on Cristes gelaðunge.
 100. Manega sinoðas wæron syððan gehæfde; ac þas
feower syndon fyrmeste swaþeah, forþanþe hy adwæscdon þa dwollican
lara, þe þa gedwolan fundan dwollice ongean God, and hi eac gesetton þa
cyrclican þenunga.
 101. Hu durre ge nu forseon heora ealra gesetnyssa, þonne munecas
healdað anes mannes gesetnyssa, þæs halgan Benedictus, and be his dihte
lybbað, and gyf hy hwær hit tobræcað, hi hit gebetað eft be heora
abbuddes dihte mid ealre eadmodnysse?
 102. Ge habbað eac regol, gyf ge hine rædan woldan, on þam
ge magon geseon , hu hit geset is be eow.
 103. Ac ge lufiað woruldspræca and wyllað beon gerefan and
forlætað eowre cyrcan and þa gesettnyssa mid ealle.
 104. We wyllað swaþeah secgan þa gesetnyssa eow,
þylæsþe we sylfe losigon forð mid eow.
 105. Cristene men sculon secan cyrican gelome, and man ne mot
spellian ne spræca drifan binnan Godes cyrican, forðanþe heo is gebedhus
Gode gehalgod to ðam gastlicum spræcum.
 106. Ne man ne sceal drincan oððe dollice etan binnan Godes
huse, þe is gehalgod to ðam, þæt man Godes lichaman mid geleafan
þær ðicge.
 107. Nu doð men swaþeah dyslice for oft, þæt hi willað
wacian and wodlice drincan binnan Godes huse and bysmorlice plegian and mid
gegafspræcum Godes hus gefylan.
 108. Ac þam wære betere, þæt hi on heora bedde lagon,
þonne hi gegremedon God on þam gastlicum huse.
 109. Seðe wylle wacian and wurðian Godes halgan, wacian mid
stilnysse and ne wyrce nan gehlyd, ac singe his gebedu, swa he selost cunne.
 110. And seðe wylle drincan and dwæslice hlydan, drince him
æt ham, na on drihtnes huse, þæt he God ne geunwurðige to wite him
sylfum.
 111. Ge ne scylan fægnigan forðfarenra manna, ne þæt lic
gesecan, buton eow mann laðige þærto.
 112. Þænne ge þærto gelaðode syn, þonne forbeode ge
þa hæðenan sangas þæra læwedra manna and heora cheahchetunga.
 113. Ne ge sylfe ne eton, ne ne drincon, þær þæt lic inne
lið, þelæsþe ge syndon efenlæce þæs hæðenscypes, þe hy
þær begað.
 114. Ne ge ne sceolon beon rancce, mid hringgum geglengede.
 114. Ne eower reaf ne beo to ranclice gemacod, ne eft to waclice,
ac werige gehwa swa his hade gebyrige, þæt se preost hæbbe þæt,
þæt he to gehadod is.
 115. And he ne werige munucscrud ne læwedra manna, þemaþe se
wer werað wimmanna gyrlan.
 116. Crist cwæð be his þenum, þe him þeniað geornlice,
þæt hy sceoldon beon on blysse a mid him, þærþær he sylf bið
on þam soðan life, þam is wuldor and wurðmynt a to worulde; Amen.
 117. Ic bidde eow þæt ge gymon eowra sylfra, swa eowere bec
eow wissiað, and hu ge don sceolon on þisum towerdum dagum.
 118. Man ne mot halgian husel on langa frigedæg, forþanþe
Crist þrowode on þone dæg for us.
 119. Ac mann sceal don swaþeah þæt, þe to þam dæge
gebyrað: þæt man ræde twa rædinga mid twam tractum and mid twam
collectum and Cristes þrowunge and syððan þa gebedu.
 121. And gebyddon hy to þære rode, þæt hi ealle gegreton
þa Godes rode mid cosse.
 122. Gange se preost syððan to þam Godes weofode mid
þære husllafe, þe he halgode on þunresdæg and mid ungehalgodum wine
mid wætere gemenged and behelie mid corporale.
 123. And cwæðe þonne be sone: <foreign>Oremus: Preceptis salutaribus
moniti et diuina</foreign> and pater noster oð ende.
 124. And syððan cwæðe digellice: <foreign>Libera nos, quæsumus,
domine, ab omnibus malis</foreign> and hlude: <foreign>Per omnia sæcula sæculorum</foreign>.
 125. Do syððan sumne dæl þæs husles into þam calice,
swa hit gewunelic is, swaþeah mid swigean.
 126. Gange he to husle syððan and elles loc hwa wylle.
 127. We syngað on þone þunresdæg ure tidsangas togædere
and ealle þa preces digellice and <foreign>miserere mei deus</foreign> and collectan.
 128. On þone frigedæg we singað ealle þa tidsangas on
sundron digellice buton þam uhtsange anum, þe we togædere singað.
 129. Ealswa on þone sæternes dæg, oð nonsang bið
gesungen.
 129. Ne do man nænne ele to þam fante, buton mann þær
cild on fullige.
 130. On þone easteræfen ne sy gesungen æt þære
mæssan offerenda ne agnus dei ne communia.
 131. Ac betwux þam þe hi gan to husle, onginne se cantor
Alleluia, alleluia, alleluia and ðone sealm þærto: <foreign>laudate dominum,
omnes gentes</foreign>.
 132. Syððan þone antemn: <foreign>Vespere autem</foreign>, and <foreign>Magnificat</foreign>.
 132. Cweðe syððan se sacerd: Dominus uobiscum.
 132. Oremus and þone collectan post communionem and geendige þa
mæssan and þone efensang swa mid anre collectan, post communionem.
 133. Sume preostas healdað þæt husl, þe bið on
easterdæg gehalgod, ofer gear to seocum mannum.
 134. Ac hi misdoð swiðe deope, þæt þæt halige husl
sceole fynegian, and nellað understandan, hu mycele dædbote seo
penitentialis tæcð be þam, gyf þæt husel bið fynig oððe
hæwen, oððe gif hit forloren bið, oððe gif mys þurh gymeleaste
hit etað.
 135. Man sceal healdan þæt halige husl mid mycelre gyminge and
ne forheald.
 135. Ac halgian oðer edniwe to seocum mannum, a embe seofon niht
oððe ymbe feowertyne, þæt hit huru fynig ne sy.
 137. Forþanþe ealswa halig bið þæt husl, þe nu
todæg wæs gehalgod, swa þæt on easterdæg wæs gehalgod.
 138. Þæt husel is Cristes lichama, na lichamlice ac gastlice.
 139. Na se lichama, þe he on þrowode, ac se lichama, þe he
embe spræc.
 140. Þaþa he bletsode hlaf and win to husle anre nihte ær
his þrowunge and cwæð be þam gebletsodan hlafe: þes is min lichama.
 141. And eft be þam gehalgodan wine: þis is min blod, þe
bið for manegum agoten on synna forgyfennysse.
 142. Understandað nu, þæt se drihten, þe mihte awendan
þone hlaf ær his þrowunge to his lichaman and þæt win to his blode
gastlice, þæt se ylca dæghwamlice bletsað þurh sacerda handa hlaf
and win to his gastlican lichaman and blode.
 143. Ac se sacerd sceal don clænlice and carfullice Godes
þenunga mid clænum handum and mid clænre heortan.
 144. And behealde he, þæt his ofletan ne beon eald bacenne ne
yfele besewene.
 145. And menge he symble wæter to þam wine, forþanþe
þæt win getacnað ure alysednysse þurh Cristes blod and þæt
wæter getacnað þæt folc, þe he fore þrowode.
 146. Mycele geþingðu geearniað þa, þe Gode mid
geornfulnysse and estfulnysse þeniað.
 147. And eft is awriten, þæt se bið awyrged, þe deð
Godes þenunge mid gymeleaste.
 148. We magon be þysum tocnawan þæt se mann, þe his
gesyhðe næfð, ne sceal he gedyrstlæcan, þæt he mæssige,
þonne he ne gesyhð hwæt he offrað Gode, hwæðer þe clæne,
þe ful.
 149. Ne mann ne sceal mæssian mid nanum oðrum fæte, buton
mid þam calice, þe þærto gebletsod ys.
 150. We beodað eow mæssepreostum, þæt ge beodon eallum
þam folce, þe eow tolocað and ge oferscriftas synt, þæt mann
freolsige þa feower forman easterdagas ælces þeowweorces, forþanþe
on ðære tide eall middangeard wæs gefreod fram deofles hæftnyde.
 151. And healde mann sunnandæges freols fram sæternes
dæges none oð monandæges lihtinge.
 152. And ælces mæssedæges freols, þe on ure
cynehlafordes yldrena dagum and on ure forgengena gesette and bebodene wæron
to freolse.
 153. And fæste mann þærto swa fela daga swa þærto
fæstene arærde wæron and þenung togesett is.
 154. And fæste ælc man twelf monað ælcne frigedæg.
 155. Buton fram eastron oð pentecosten, and eft fram middanwintra
oð seofon niht ofer twelftan dæg, buton hyt sy ealles folces freols
oððe þær ful þenung to sy.
 156. Elles nage nan man þyses dæges fæsten to
abræcenne.
 157. And we bisceopas geræddon, þa we ætgædere wæron,
þæt eall þeodscipe fæste toforan sancta Marian mæssedagum and to
þæra haligra apostola mæssedagum.
 158. And þæt man ælcne wodnesdæge gesinge on ælcum
mynstre þa mæssan <foreign>contra paganos</foreign> and ælc mæssepreost æt his
cyrcan do þæt sylfe.
 159. Nu ge habbað gehyred anrædlice hwæt eow to donne is
and hwæt eow to forgane is.
 160. Gif ge of þysum doð, we nagon geweald and we wyllað beon
clæne on Godes dome.
 161. God geunne eow, þæt ge hit moton swa aredigan, swa eower
þearf sy.

END_TEXT
START_TEXT

ÆLet 1 (WulfsigeT)
B1.8.1.1.
Letter to Wulfsige (Oxford, Bodleian Library, MS. Junius 121): Fehr 1914, 1-34, [corrections] 267.



 16. And hi habbað eac nu ða mede mid Gode heora modes
clænnesse abutan ende on þam ecan life.
 17. Nu cweþað oft preostas þæt Petrus hæfde wif.
 17. Soð hy secgað sumera þinga, forðonþe he swa wel moste
þa on ðære ealdan æ, ærðanþe he to Criste gebuge.
 17. Ac he forlet his wif and ealle woruldþing, syððan he to
Criste gebeah, þe þa clænnysse astealde.
 25. Ac seðe ær hæfde him an clæne mæden genumen to
wife and nan oðre butan þa, se wære gecoren to þam clænan hade,
swaswa se apostol Paulus on his pistole awrat.
 32. <foreign>Exorcista</foreign> is on englisc: seþe mid aðe halsað þa
awyrgedan gastas, þe wyllað menn dreccan, Him bebeodeð þurh þæs
ælmihtigan naman.
 53. Ðis is þæt neadprin, þe preost habban sceal.
 54. And beo he æt þam wær þæt hi beon wel gerihte.
 58. Beo his calic eac of clænum antimbre geworht, unforrotiendig
gylden oððe seolfern oþþe tinen oð glæsen and ealswa se disc and
clæne corporale, swaswa to Cristes þenungum.
 72. And þæt nan preost ne sylle wið sceattum his ðenunge,
ne nanes þinges ne bidde æt, naðor ne for fulluhte ne for nanre
þenunge, þæt he ne beo þam gelic, þe Crist sylf adræfde mid swipe
of þam temple, forðamþe hy mangodon manfullice þærinne.
 72. Ne do na se Godes þeowa Godes þenunge for sceattum, ac to
þy þæt he geearnige þæt ece wuldor þurh þæt.
 73. Ne nan preost ne fare for ænigre gitsunge fram mynstre to
oðrum, ac æfre þurhwunige þær he to gehadod wæs, þa hwyle þe
his dagas beoð.
 100. Manega sinoðas wæron syððan gehæfde; ac þas
feower syndon fyrmeste swaþeah, forþanþe hy adwæscton þa dwollican
lare, þe þa gedwolan fundon dwollice ongean God, and hi eac gesetton þa
cyrclican þenunga þe Godes þeowas healdeð geond þysne middaneard on
Godes gelaðunge mid geleaffullum mannum.
 111. Ge ne sculon fægnian on forðfarenum mannum, ne þæt
lic gesecan, buton man eow laðige þærto.

END_TEXT
START_TEXT

ÆLet 2 (Wulfstan 1)
B1.8.2.
First Old English Letter for Wulfstan: Fehr 1914, 68-145, [corrections] 269.



 2. Us bisceopum gedafenað, þæt we þa boclican lare þe
ure canon us tæcð and eac seo Cristes boc, eow preostum geopenigan on
engliscum gereorde; forþonþe ge ealle ne cunnon þæt leden
understandan.
 3. And we ne durran forsuwian, þæt we eow ne secgan þa
deopan lare and ures drihtenes beboda, þylæsþe we scyldige beon, gif we
hit forsuwiað.
 3. Ac we awerigað us.
 3. Wite ge hwæt ge don.
 4. Ic wat to gewissan, þæt wyle mislycian þeos ure mynguncg
eow for wel manegum.
 5. Byð swaþeah sum swa onbryrd þurh God, þæt him lyst
gehyran þa halgan lare and hine sylfne gerihtlæcan to his sawle þearfe.
 6. Þa godan wyllað gehyran Godes bebodu and þa yfelan
nellað.
 6. Ac hi sceolan swaþeah, þæt him on sumne sæl huru
gesceamige hyra stuntnyssa, þæt hi geswycan yfeles.
 7. Ge sceolan eowerne had healdan arwurðlice and mid godum
þeawum symble geglencgan and mid clænum mode Criste þenigan æt his
halgum weofode, swaswa eowrum hade gerist.
 8. Forþanþe ge synd gesette soðlice to lareowum ofer Godes
folce, þæt ge hig Gode gestrynan.
 8a"> <foreign>Tria enim sunt tempora huius sæculi: Ante legem, tempore
patriarcharum sub lege, tempore Christianorum, post Christi aduentum in carne</foreign>;
þreo tyda synt on þisse worulde: An tyd wæs ær Godes æ, on
þære heahfædera tyman; Oþer under Godes æ, on Moyses tyman;
þrydde under Cristes gyfe, æfter Cristes tocyme.
 9. Fram Adame menn wunedon on flæsclicum lustum, and sume on
hæþenscype unsnoterlice gelyfdon and mid deofles biggencgum higsylfe
fordydon and þone scyppend forsawon, þe hig gesceop to mannum þurh
þæs deofles lare, þe Adam forlærde.
 10. Hwæt þa se ælmihtiga God on Moyses tyman, þæs
mæran heretogan, mancynne to steore sette þa fif bec, on þam þe is
Godes æ, and Moyses hy awrat and mancynne forbead, þæt hi nænne
hæþenscype habban ne mostan, ac sceolde efre wurþian þone soþan God,
seþe ana is ælmihtig scyppend.
 10. And seo æ forbead eac swylce synna and eac gewitnode þa
þe wolice syngodon.
 11. Þa æt nyhstan soðlice se soðfæsta hælend,
þæs ælmihtigan Godes sunu, þe ealle þing gesceop, com on þas
woruld on soþre menniscnysse, to þig þæt he wolde þa synfullan
alysan and þa forlorenan to lyfes wege gebringan.
 12. And astealde cristendom and clænnysse tæhte.
 12. Þa clænnysse he lufað on his clænum þenum, þe him
sceolan þeowigan symle on clænnysse, þæt is, on munecum and on
mynecynum and on mæssepreostum.
 12. <foreign>Cuius gratie tempus permanet usque ad consummationem
sæculi</foreign>; þæs gyfu tyma wunað nu oþ þyssere worulde geendunge.
 13. Se ylca Godes sunu geceas him to meder þæt halige
mæden, Marian gehaten and he sylf is ordfruma eallre clænnysse and he ana
wunode on þyssere worulde butan ælcere synne swaswa nan oþer man.
 14. Iohannes se fulluhtere, þe hine gefullade, þurhwunade on
mægðhade on mycelre forhæfednysse.
 15. And Iohannes se godspellere, þæs hælendes mæg,
lyfode on mægðhade oþ his lyfes ende.
 16. <foreign>Quia uirginitas non solum in feminis sed etiam in castis uiris
habetur</foreign> þæt is, forþanþe þa haligan bec us bysniað be þam,
þæt se haliga mægðhad wunað on þam mannum þe næfre wifes ne
brucað, swaswa he wunað on þam wifmannum þe næfre weres ne brucað,
ac hi for Godes lufan þa galnysse forhogiað.
 17. Eac þa twelf apostolas þe þam hælende folgodan,
þaþa he her on worulde wunode mid mannum, and þa twa and hundseofontig
wera, þe wunedon mid him on his lareowdome, þa synd leorningccnihtas, ealle
hi forletan heora æhta and wif and wunedon on clænnysse, Criste
folgigende.
 18. Swaswa Petrus cwæð to Criste sylfum: <foreign>Ecce nos reliquimus
omnia et secuti sumus te</foreign>; þæt is on englisc: Efne we forleton ealle ure
woruldþing and we þe folgiað.
 19. Ge sceolan witan, gif ge wisdom lufiað, hwæt sy betwux
þam twam gecyðnyssum, þære ealdan æ, ær Cristes tocyme, and
þære niwan gecyðnysse, under Cristes gife; forþonþe men moston ær
Moyses æ mislice libban, and under Moyses æ mancyn lifode on oþre
wisan.
 19. On oþre we sceolan don be ures drihtnes lare.
 20. Swaswa he sylf cwæð on his haligan godspelle: <foreign>Lex et
prophetæ usque ad Iohannem</foreign>;<foreign>A diebus autem Iohannis baptiste usque nunc
regnum celorum uim patitur et uiolenti rapiunt illud</foreign>, þæt is on englisc:
Seo ealde æ wæs and witigan wæron on þissere worulde oþ þæt
Iohannes com, þe Crist gefullade, and fram his dagum heofenarice þolað
mycele neadunge and þa strecanmod mid hyra strecnysse hit gegripað.
 21. Þa ealdan men leofodon on hyra lustum swiðe, ær Cristes
tocyme.
 22. Ac he cwæð, þæt we sceoldan mid strecum mode
stiðlicor libban and winnan wið leahtras and unlustas forseon, þæt we
heofena rice habban motan.
 23. He cwað be þam martyrum, þe he wiste towearde æfter
his þrowunge for his geleafan: Ne ondræde ge eow þa þe ofsleað
eowerne lichaman, forþanþe hi þa sawle ofslean ne magan.
 24. Ac ondrædað þone þe þa sawle mæg and eac þone
lichaman on helle besencan.
 25. Þurh þas myngunge and manegum oþrum wordum wurþan
gemartyrode manega þusenda wide into þas woruld, ægðer ge weras ge
wifmen for Cristes geleafan mid ænum mode and hi swa mid strecnysse astigan
to heofonum.
 26. Eft cwæð se hælend be his haligum anddetterum, þa
þe hatað confessores on haligum bocum: <foreign>Sint lumbi uestri precincti Et
lucerne ardentes in manibus uestris</foreign>; Beon eower lendena ymbgyrde and leohtfatu
byrnende on eowrum handum.
 28. On þam lendenum is, swaswa we leornigað on bocum, seo fule
galnys and we sceolan fæstlice þa gewriþan and gewyldan us to
clænnysse.
 29. And habban us on handum halige weorc, symle on ælmesdædum
and on eallum godnyssum, mannum to bysene, swaswa byrnende leohtfatu.
 30. Johannes se godspellere on his gastlican gesyhþe þone
hælend geseah, syþþan he to heofenum astah, mid alban his breost wæs
gegyrd.
 31. He het us begyrdan ure lendena, swa þæt we forseon þa
fulan galnysse, and he sylf wæs begyrd mid gyldenum gyrdle æt his haligan
breoste, forþanþe we habban sceolan ures modes clænnysse on ure heortan,
symble, we þe Criste þenigað on his haligan þeowdome.
 32. Eft Daniel se witega, awrat on his witegunge æ, þæt he
God gesawe on his gastlican gesyhþe and he wæs lineweard and his lendena
ymbgyrde.
 33. And Iohannes geseah, swaswa we sædon ær, þone hælend
ymbgyrdne æt his haligan breoste.
 34. Nu is us geswutelad soðlice mid þam, ge on þære ealdan
æ, ge eac on þære niwan, þæt God wile habban on his gastlican
þeowdome halige þenas and halige þinena, þaþe mid clænnysse
lichaman and modes þæt halige husel him geoffrian, swaswa he sylf
getæhte ær his þrowunge.
 35. Þyses wæron gemyndige þa mæran andetteras, þe we
hatað confessores, and þa haligan mædenu, þe on clænnysse lyfedon
hyra lif æfre and Criste þenedan æfter þæra cwellera ehtnyssa,
þe þa martyras ofslogan, swaswa we sædon ær.
 36. Æfter þæs hælendes þrowunge and his upstige to
heofenum com se haliga gast of heofenum to eorþan swaswa byrnende fyr mid
bradum liggette ofer Cristes apostolos, swaswa Crist him ær behet and hig
ealle gefylde butan frecednysse, swa þæt hi ealle cuþon eallre þeoda
gereord.
 37. And hi ealle þa lare, þe we leorniað on bocum, awriton
and gesetton be Godes wissunge.
 38. Hi worhton eac swylce fela wundra þurh Crist, þa ylcan
wundra, þe he sylf ær worhte.
 39. Þa bodade Petrus on þære byrig Hierusalem þam
iudeiscum folce and þa gebugon to fulluhte of þam folce þreo þusend
manna on anum dæge and eft gebugon æt oþre bodunge fif þusend manna.
 40. Swa mycclum onbryrde, þæt hi hyra æhta ealle beceapedon
and þæt wurð brohton to þæra apostola fotan, and hyra nan næfde
naht synderlices, ac didan him gemæne, ælcon be his neode.
 41. And Iacob, se rihtwisa, bewyste hi ealle and heold Cristes setl
þrittig geara swa.
 42. Her wæs asteald þurh þisne haligan heap þæra muneca
lif, þe libbað æfter regule under hyra abbode; ealle hyra þingc him
doð gemæne, swaswa him diht se abbod.
 43. Þa toferdon þa apostolos to fyrlynum landum, geond ealle
þas woruld, wundra wyrcende and bodigende geleafan, and þa gelyfeda
gefulledon and cyrcean arærdon and gesetton bisceopas and mæssepreostas
gehadedon and manega Godes þeowan on þam seofon hadum, swaswa us segð se
canon.
 44. And Godes geleafa weox and wanode se hæþenscype.
 45. Hwæt þa æfter fyrste asprang færlice ormæte
ehtnys ofer þa cristenan and man hi gemartirode mid mænigfealdum witum,
and ælcne acwealde þe on Crist gelyfde.
 46. Ac God geworhte æfre wundra þurh hig, swa þæt þa
hæþenan on þone hælend gelyfdon, oft an þusend manna, þær man
ænne ofsloh, þurh þa myccla tacna, þe se martyr gefremode, and se
cristendom ne mihte beon acwenced næfre and God þa syþþan sealde sybbe
on fyrste on his gelaþunge, and se geleafa weox.
 47. Þa feng se casere Constantinus to rice on Romana byrig and he
rices geweold ofer eallne midoaneard, swa þæt him ealle men abugon.
 47. He wæs se forma casere þe on Crist gelyfde, sancte Elenan
sunu, þære eadigan cwene.
 48. Se het gegaderigan bisceopa synað.
 49. Wolde gehiran þa haligan lare and þone soþan geleafan be
þam soðfæstan Gode, þe he ongelyfde, aworpenum hæþenscype.
 50. Þa coman þær togædere on Nycea byrig þreo hund
bisceopa and <foreign>XVIII</foreign> bisceopas.
 51. And se casere com him þær togeanes and mid eallre
arwurðnysse hy gewylcumode and him eallon gedon het biglyfan genohne and hyra
lare hliste mid geleaffullan mode.
 52. Þær wæron þa manega, þe mihtan wyrcean wundra
þurh God.
 53. And hig wunedon þær lange.
 54. Þær wæs eac sum arleas preost, Arrianus gehaten, of
Alexandrigan byrig, ablend on his mode, se mæsta gedwola þe of mancynne
come.
 55. Se wolde gelytlian þone lyfigendan hælend and sæde,
þæt he nære on godcund nysse his fæder gelic, ac wære læssa on
mihte.
 56. Þa amansumedon þa bisceopas þone manfullan gedwolan.
 57. Ac he nolde geswycan swaþeah his gedwyldes, ærþamþe
him wand ut his innoð æt his setle, þaþa he to gange eode.
 58. And he geendode swa æmtig on his innoþe, swa he on his
geleafan wæs.
 59. Oþer sinoð wæs eft, þæt wæs oþer healf hund
bisceopa, on þeodosiges tyman, þæs ,æþelan caseres, and hy þær
fordemdon þone dweligendan bisceop, Macedomum gehaten, and hine amansumedon,
forþonþe he wiðsoc and sæde on his gedwylde, þæt se haliga gast
nære on anre godcundnysse mid þam heofenlican fæder and þam
hælende Criste, and hi getæhtan þa swutelice, þæt he soð God is,
on anre godcundnysse mid þam ælmihtigan fæder and his acennedan sunu,
æfre wunigende.
 60. Se þridda sinoð wæs eft, þæt wæs twa hund
bisceopa, under þam gingran þeodosige, and hi fordemdon þær Nestorium,
þone gedwolan, þe dyrstelice cwæð, þæt on Criste wæron twegen
hadas, and hi his gedwyld adwæscton þær midealle, forþanþe se
hælend is soðlice an Crist, on anum hade æfre wunigen.
 60. Se feorþa sinoð wæs eft, þæt wæs syx hund
bisceopa and þrittig sacerda on Martianus tyman, þæs mæran caseres,
se fordemde þone deoflican abbod, þe cwæð on his gedwylde, þæt
ures drihtenes lichama and his godcundnes wære anes gecyndes.
 61. Þa wearð he amansumod fram þam mycclan sinoþe,
forðanþe se hælend is, swaswa ge gehyrdan oft, soð man and soð God,
symle wunigende.
 62. Syððan wæron for oft oþre sinoþas wisra bisceopa, ac
þas wæron þa fyrmestan, þe mid fulre lare þone geleafan getrymedon
and þa gedwolan amansumedon, þe mid hyra gedwylde woldon awendan woh to
rihte and adweligan mancyn fram hyra drihtne.
 63. Þas feower sinoþas gesettan eac ealle þa þenunga to
Godes þeowdome, to mæssan and to uhtsange and to eallum tydsangum.
 69. Seofan tidsangas hi gesettan us to singanne dæghwamlice urum
drihtne to lofe.
 70. Swaswa se witega Dauid on his witegunge cwæð: Seofan
syþan, drihten, ic sæde þe lof on anum dæge for þinra doma
rihtwisnyssa.
 72. Se forma tydsang is:Uhtsang mid þam æftersange, þonne
primsang and Undernsang, Middægsang, Nonsang, æfensang, Nihtsang.
 73. Þas seofon tidsangas ge sceolon syngan mid mycelre gymenne
eowrum drihtene to lofe, dæghwamlice on cyricean; and eac swylce
mæssian.
 75. Mycel bið, þæt man mote mæssian æne to anum
dæge, þeahþe he hit oftor ne do, forðanþe ure drihten æne
þrowade and us ealle alysde.
 76. Nu is seo mæsse gemynd his mæran þrowunge and mycclum
mæg fremigan eallum mancynne, ægðer ge libbendum ge þam
forðfarenum; swaswa we leornigað on bocum.
 77. Man sceal mæssian mid mycelre clænnysse.
 78. Swaswa þa haligan dydan, þe we hatað confessores.
 79. Sume hy wæran wunigende æfre butan wife, sume hy forleton
þæt unalyfede þing.
 80. And mid clænnysse Criste þenedon.
 81. Swaswa þa canones us cyþað openlice: <foreign>Quod nullus
episcopus aut presbiter aut diaconus aut regularis canonicus habeat in domo sua
mulierem manentem, nisi sit mater ei aut soror aut amita aut matertera, ex
quibus nulla mala suspicio nascatur, et si quis aliter facit, degradetur</foreign>;
þæt is on englisc, þæt nan bisceop ne nan mæssepreost, diacon
oþþe mynsterpreost næbbe on his wununge ne on his huse wunigende
ænigne wifman, butan hit syg his modor oþþe his swustor, faþu oþþe
moddrige of þæm þe ne mage nan unhlysa aspringan, and gif he elles do,
þolige his hades.
 83. Þis eow þingð hefelyc, forþanþe ge habbað on
gewunan eowre yrmþe, swa þæt eow sylfum þingð, þæt eow nan syn
ne sy, þæt ge swa libban swaswa læwede men.
 84. Ge secgað for oft, þæt Petrus, se apostol, hæfde wif
and cild; and we eac secgað, þæt he swa hæfde and sume þa oþre,
þe þam hælende folgodan, hæfde wif and cild ær hyra gecyrrednysse;
ac hi geswycon þæs, syþþan hi coman to Cristes lareowdome, and hyra
æhta forleton and ealle woruldþing.
 85. We ne magan eow neadian, ac we myngiað eow, þæt ge
clænnysse healdan, swaswa Cristes þegenas on godum geþingðum, Gode to
cwemnysse, swaswa þa haligan dydon, þe we her beforan ræddon, þe eall
hyra lif lyfedon on clænnysse.
 86. Be swylcum witegode se witega Isaisas, þus cweþende: <foreign>Ego
nunc his, qui custodierint sabbata mea et elegerint que ego uolui, et tenuerint
foedus meum, dabo eis in domo mea et in muris meis locum et nomen melius a
filiis et a filiabus</foreign>;<foreign>Nomen sempiternum dabo eis quod non peribit</foreign>; God
soðlice gecwæð, swaswa us sæde se witega: Ic forgife þam clænum,
þe gecuran minne wyllan and min wed healdað and mine restendagas, þa
beteran wununge on minum weallum; And on minum huse hi habbað wununge, and
hyra nama bið toforan oþrum bearnum;Ecne naman ic him forgife.
 89. Be þisum ylcan cwæð Crist on his godspelle: <foreign>Sunt
eunuchi qui se castrauerunt propter regnum celorum</foreign>; þæt is: Ne mot nan
man aceorfan his gesceapu him fram; se man þe hit deð, he bið amansumod.
 91. Ac Crist cwæð swaþeah, swaswa her cwyð on leden,
þæt synd sume men, ge wel manega syndon, þe for heofenarice hisylfe
geclænsiað fram fulre galnysse and beoð gastlice genælede.
 92. Hi habbað hira lima and libbað on clænnysse.
 92. Hi ne beoð na forcorfene, ac Gode gecorene.
 93. Þæt synd wæpmen and wifmen, þe wuniað on
clænnysse.
 94. And hi sylfe offriað eall Gode on sægdnysse, ge on sawle
ge on lichama.
 94. And hi sceolon habban þa selran wununge binnan Godes weallum
and þone ecean naman on his huse mid him.
 96. Ne þurfan we us ondrædan þa deoflican costnunga.
 96. Ne magon hig us derian, gif hi us ne licyað.
 97. Swa mycel bið seo synn, þe man sylfwilles deð, swa mycel
yfel hit bið.
 98. Þæt us ne mæg derigan, gif us hwæt unþances of
þam deofle be cymð þurh nis searo cræftas, slapende oþþe
wæccende.
 99. Seofan hadas syndan gesette on bocum to Godes þenungum into
Godes ciricean.
 100. An is <foreign>hostiarius</foreign>, oþer is <foreign>lector</foreign>, þridda <foreign>Exorcista</foreign>,
feorþa <foreign>acolitus</foreign>, fifta <foreign>subdiaconus</foreign>, sixta <foreign>diaconus</foreign>, se seofoþa
<foreign>presbyter siue episcopus</foreign>.
 101. <foreign>Hostiarius</foreign> is dureweard, seþe cyricean cægan healt.
 102. <foreign>Lector</foreign> is rædere, seþe ræt on cyricean.
 103. <foreign>Exorcista</foreign> is halsiend, seþe ræt ofer þa witseocan men
and ofer þa untruman.
 104. <foreign>Acolitus</foreign> is seþe tapor byrð æt Godes þenungum.
 105. <foreign>Subdiaconus</foreign> is underdiacon, seþe þone calic and þone
disc byrð to þære mæssan and þenað þam diacone.
 106. <foreign>Diaconus</foreign> is gecweden þegn se þenað þæm
mæssepreoste oþþe þæm bisceope æt þære mæssan and
godspel ræt; He mot hlaf syllan and cild fullian.
 108. Gif mæssepreost bið butan diacone, he hæfð þone
naman and he næfð þa þenunge.
 109. <foreign>Presbyter</foreign> is grecisc nama, þæt is on leden <foreign>senior</foreign> and
on englisc ealdwita.
 110. Na þæt hi ealle ealde beon magon, þe to mæssepreoste
gehadode synd, ac for þam wurðscype and þæm wisdome, þe hi habban
scylan, hi synd swa gehatene.
 111. Begen synd on anum hade, se bisceop and se mæssepreost, on
þæm seofoþan hade.
 112. Swaswa us secgað bec.
 113. Begen hi mæssiað and mannum bodiað.
 114. And nis nan had geteald to þære haligan þenunge butan
þa seofon hadas þe we fore secgað.
 115. Se bisceop is geset to maran bletsunge: cyricean to halgienne
and to hadigenne preostas, men to bisceopigenne forþan hit wære to
mænigfeald, gif ealle mæssepreostas þis don mostan.
 116. Ac him gedafenað, þæt hi hyra bisceope beon
underþeodde and be his wissunge and wisdome libban, and he hi ofersceawige,
swaswa his nama is gecweden, þæt is ofersceawiend on englisc, swa þæt
he ofersceawige symle his underþeoddan and hi gerihtlæcean to rihtum
þeawum æfre.
 117. Munuchad and mynecena, abbodas and abbedessan ne synd na
getealde to þyssum seofon hadum.
 118. Forþonþe he mot mæssian, þeahþe he munuc ne sy, and
munuc ne mot mæssian, butan he mæssepreost sy.
 119. Se forma bisceop wæs, þe God sylf gesette on þære
ealdan æ, Aaron gehaten, Moyses broþor, þæs mæran heretogan.
 120. Ac he ne mæssade næfre.
 121. Forþanþe mæsse næs gyt geset, ærþanþe Crist
sylf on þære niwan gecyðnysse gehalgode, husel and het us eac swa don on
his gemynde.
 122. Nu wæs seo mæsse asteald þurh urne hælend Crist.
 123. And se haliga Petrus gesette þone Canon, þe we <foreign>te igitur</foreign>
cweþað.
 124. Ac se Aaron sceolde and þa ealdan bisceopas geoffrian Gode
on þa ealdan wisan fearras and rammas and buccan and lambru and gehwylcu
nytenu.
 125. Swaswa nan man ne moste on þissum dagon don.
 126. Forþanþe þa offrunga ealle getacnedan ures hælendes
slege, þe wæs ofslagen for us and on rode gefæstnode for ure
alysednysse.
 127. And he swa geendode þa ealdan gecyðnysse.
 128. Þa moste se Aaron and his æftergengan niman him to
gemacan, æfter Moyses æ an clæne mæden.
 129. Forþanþe nan ne moste of oþrum cynne becuman to þæm
hade, þæt he bisceop wære, butan of Aarones cynne.
 130. Hi ne mostan na wifian on nanre wudewan ne on forlætenan
wife be Godes leafe þa, ac on clænum mædene.
 131. And hyra clænnysse healdan, swa oft swa hi offredon þa
ænlican onsægdnysse.
 132. Hy moston þa wel wif habban, þæt ne wurde ateorad
þæt mære bisceopcyn þe com of Aarone.
 133. Forþanþe nan cyn ne moste becuman to þam hade butan
þæt an cyn, þe com of Aarone.
 134. And hit stod æfre swa on þære ealdan æ.
 135. Nu is seo ealde æ geendod æfter Cristes tocyme.
 136. And men ne ceosað nu on þissere nywan gecyðnysse of
nanum bisceopcynne oþerne bisceop, ac of ælcum cynne, þær þær he
clæne bið and on þeawum geþogen to Godes þenungum.
 137. Ge of munuchade ge of preosthade.
 138. Munuc wæs Martinus and mære bisceop.
 138. Munuc wæs Gregorius and mære bisceop and munuc wæs
Cuthberhtus and mære bisceop and manega oþre of munuchade bisceopas
wæron, swaswa we on bocum rædað.
 139. And of preosthade on clænnysse libbende manega wæron
mære bisceopas and mæssepreostas, on mycelre drohtnunge, swyþe halige
weras, þe we hatað confessores.
 140. Ac ge wyllað beon, þæs þe we wenað, of þam yfelan
heape gehadedra manna, be þam þe se hælend cwæð on his haligan
godspelle.
 141. He cwæð:<foreign>Multi dicunt mihi in illo die, hoc est in die
iudicii: DOMINE, DOMINE ET RELIQUA</foreign>;Manega cweþað to me on þam dæge:
drihten, drihten leof, on urum life we worhtan manega tacna on þinum mæran
naman and we eac witegodan þe to wurþmynte.
 142. Þonne cweðe ic him anto: Ne cann ic eow to soþan.
 142. Gewitað fram me, ge unrihtwise wyrhtan, þærþær
bið wop and toþa gristbitung.
 143. Seþe cild gefullað, se afligeð deoflu and he wyrcð
wundra; and se witegað, seþe þam folce segð hyra sawle þearfe; ac
mænig bið swaþeah swa mycelre þenunge swyþe unwyrðe, þonne he
sylf bið unclæne, and se gehyrð æt Criste þone heardan dom, swaswa
her segð on þyssum sceortum cwyde.
 144. Crist wat ealle þing, ac he ne oncnæwð swaþeah þa
unclænan þegnas, þe ne gecwemdon him.
 144. Ne hi naht nabbað þæs þe him gelicige, ne hi swa fule
ne motan into his fægeran healle, ac beoð utan belocene, to þam ecum
witum.
 145. Ne mæg se yfela preost mid his yfelnysse, þeah he
manslaga sy and manful on dædum, Godes þenunge befylan, ne þæt
fulluht ne þa mæssan.
 146. Nu ge habbað gehyred be gehadedum mannum, ge on þære
ealdan æ ge on þære niwan gecyðnysse.
 147. Nu mæg eaþe getimian, þæt eower sum ahsige, hwi he
ne mote wif habban swaswa Aaron hæfde.
 148. Þonne secge we eow, þæt seo ealde æ wæs ær
Cristes tocyme eall getacniendlic.
 149. And hi þa wif hæfdon, forþonþe hi wæron
flæsclice and hi næfre ne mæssedon and mihton þa swa don.
 150. Nu is seo ealde æ eall awend on oþer to gastlican
þingum, and Godes þenas sceolon healdan hyra clænnysse,swaswa Crist hit
astealde.
 151. And seþe nu hilt þa ealdan æ æfter Cristes tocyme on
þa ealdan wisan, he bið amansumod, Canones us tæcað.
 152. Canones sind gecwedene rihte regulas, þe us
gerihtlæcað.
 153. Þæt seþe wuduwan genimð oþþe forlæten wif,
þæt he næfre syþþan ne beo diacon oþþe mæssepreost.
 154. And seþe forliger gefremme, þolige his hades.
 155. We ne durran forsuwian, þæt we ne secgan eow þa haligan
gesetnysse, þe ge healdan sculan.
 155. We beoð unscyldige, gif we hit secgað eow.
 155. Wite ge hwæþer ge wyllan eow gerihtlæcean.
 156. Se læweda man mot oþre siþe wifian, and geong wuduwe
mot eft ceorlian ac nan ne mot swaþeah syllan him bletsunge, buton heo
mæden sy, ac hy ma sceolan dædbote gedon for hyra ungehealtsumnysse.
 157. Ge sceolan beon gebocade, swaswa eower hade gebyrað.
 157. Mæssepreost sceal habban mæsseboc and pistelboc, and
sangboc and rædingboc and saltere and handboc, and penitentialem and gerim.
 158. And þa beon wel gerihte.
 159. And clæne mæssereaf to Cristes þenungum.
 160. And sceolon singan sunnauhtan and mæsseuhtan æfre nigan
repsas æfre mid nigon rædingon.
 161. Beo his calic geworht of ecum antimbre, gylden oþþe
sylfren, glæsen oþþe tinen.
 162. Ne beo he na hyrnen ne huru treowen.
 163. Ne man ne mæssige mid nanum oþrum fæte butan mid
þæm calice, þe Criste sig gehalgod.
 164. And his weofod beo clæne and wel gescryd æfre, na mid
musa tyrdlum ne mid meoxe befiled.
 165. Hwi scyle ge waccran beon þonne woruldcræftan on eowrum
gastlicum þeowdome to Godes þenungum, þæt ge næbban þa wæpnu
to þam gastlicum gewinne þæt syndon þa þing, þe we nu eow
sædon.
 166. Se smið him begyt slecge and anfylte and tangan and bylias
and gehwylce tol.
 167. Se trywwyrhta eac æhxe and nafegar and ealle þa tol, þe
to trywe gebyriað.
 168. Se fiscere and se hunta foresceawiað him mid net.
 169. And ealle woruldcræftige men wyrcað hira tol.
 170. And se eorðlingc ne erat, butan ne erigan cunne.
 171. Warniað eow nu, ic bidde, þæt ge beon beteran on eowrum
gastlicum cræfte to Cristes þenungum, swaswa eow gebyrað þæt ge
beon scylan, þonne þa woruldmen syndon on hyra woruldcræftum.
 172. Lange sceal leornian seþe læran sceal; gif he nele
leornian, þæt he lareow beo, he sceal beon ealdor eft syþþan
gedwyldes.
 173. Swaswa Crist sylf cwæð on sumum his godspelle: <foreign>Cæcus
si ceco ducatum prestat, ambo in foueam cadent</foreign>; Gif se blinda man bið
þæs blindan ladþeow, þonne befeallað hi begen on sumne pytt gewiss.
 174. Blind bið se lareow, þe læran sceal folc, gif he
læran ne cann, ne he leornian nele, ac mislæt his hyrimen and hine sylfne
forðmid.
 175. Se mæssepreost sceal mannum bodian þone soþan geleafan
and hym larspel secgan.
 176. And þa seocan geneosian.
 177. And cild fullian, swa raþe swa man raþost mæge hi
geradian to fulluhte.
 178. Gif se seoca man gyrnað, þæt man hine smyrige, he do
þonne anddetnysse ær þære smyrunge.
 179. And gif he eft gewyrpð æfter þære smyrunge, he mot
wifes brucan and flæsces, gif he wile.
 180. On þære smyrunge bið synna forgifennys, him to
beterunge, and ne bið na hadung.
 181. And gif he eft seoc bið, hine man eft smyrige.
 182. Sume preostas fægnieð, þonne men forðfarað and
gegaderiað hy to þam lice, swaswa grædige hremmas, þærþær hy
hold geseoð, on holte oþþe on felda.
 183. Ac hym gebyrað to bestandenne þa men, þe gehyrað to
his hyrnysse into his mynstre.
 184. And he ne sceal na faran on oþres folgoþe to nanum lice,
butan he gelaþod sy.
 185. Ne mot nan preost beon mangere oþþe gerefa.
 186. Ne drincan æt wynhuse, ne druncengeorn beon.
 187. Ne modig, ne gylpende, ne on his gyrlum ranc, ne mid golde
geglenged ac mid godum þeawum.
 188. Ne he sacful ne beo.
 188. Ne he ceaste ne astyrige.
 188. Ac he sceal þa sacfullan gesibbian, gif he mæg.
 189. Ne mot he wæpnu werian ne to gefeohte faran.
 189. Forþonþe se canon us segd: gif he ofslagen bið on folces
gefeohte oþþe for sumere ceaste, þæt man nateshwon ne mot him
mæssian fore ne him fore gebiddan, ac bebyrian swaþeah.
 190. Nu secgað sume preostas, þæt Petrus hæfde sweord,
þaþa he of asloh þæs forscyldigan eare, þæs iudeiscan þeowan,
swaswa we rædað be þam.
 191. Ac we secgað to soþan, þæt se soðfæsta
hælend, ne þa þe him folgodon, ne ferdon gewæpnode, ne mid nanum
wige.
 192. Swaswa hit awriten is be him, þæt he ferde geond land,
geleafan tæcende, god wyrcende and þa witseocan gehælde and ealle
untrumnysse and adla gehælde.
 193. He ne flat, ne ne hrymde, ne mid hreðnysse ne ferde, ac
wæs gebroht to slege swaswa unscæþþig lamb.
 194. Þær com þeah færlice, swaswa hit gecweden
is:<foreign>domine; ecce gladii duo hic</foreign>;Drihten leof, her syndon twa sweord.
 196. Gif þær ær wæron, ne cwædon hi na swa.
 197. And gif Petrus moste þone man fulslean, þonne ne hete
Crist hine behydan þa sweord.
 198. He cwæð: Do þæt sweord into þære scæþe.
 199. He nolde geyfelian þam arleasan menn, ac he hine sona
gehælde on besettum eare.
 200. Se ylca Petrus eft, þe þæt eare of asloh, wearð
ahangen on rode for þæs hælendes geleafan, and he ongean ne wan,
naþer ne mid worde ne mid dæde.
 201. We ne moton beon ymbe mannes deað.
 201. Þeahþe he manslaga beo oþþe morð gefremede oþþe
mycel þeofman, swaþeah we ne scylan him deað getæcean.
 201. Na we ne motan deman ymbe þæt.
 201. Ac tæcean þa læwedan men him lif oþþe deað,
þæt we ne forleasan þa liþan unscæþþignysse.
 202. We ne forþon ne moton ænne fugel acwellan.
 203. Na we ne motan huntian ne hafecaras beon.
 204. Ac we motan fixian and swa us fodan begytan.
 205. Forþanþe nan hunta næs næfre halig, ac fisceras
wæron, swaswa Petrus wæs and his broþor Andreas and oþra gehwylce.
 206. Ne mot nan mæssepreost werian munucscrud on symbel, buton
he þone had sylf habban wylle.
 206. Na he ne mot beon mid læwedum scrude gescryd.
 206. Ne wer mid wifscrude, ne wif mid weres scrude.
 206. Gif hit hwa þonne deð, he bið amansumod.
 207. Ne sceal nan preost his cyricean forlætan, þe he to
gehadod bið and to oþere faran, buton his bisceop lyfe for sumon gesceade.
 208. Na he ne mot habban twa mynstre ætgædere, forþanþe
he ne mæg gefyllan þone fullan þeowdom on ægðrum stede on an
togædere.
 209. Ne nan uncuð preost, þe cymð of oþre scyre, ne mot
mæssan syngan ne mynster underfon butan þæs bisceopes leafe, þe on
þære scyre bið.
 210. And se bisceop gewite, þæt he þæs wyrþe sy,
þilæsþe he fare mid ænigum facne.
 211. We biddað eow preostas: beoð þyses gemyndig, þæs
þe ge nu gehyrdon.
 212. Þæt ge habban þa mede, þe ure hælend behet þam,
þe him þeniað.

END_TEXT
START_TEXT

ÆLet 3 (Wulfstan 2)
B1.8.3.
Second Old English Letter for Wulfstan: Fehr 1914, 146-221.



 1. Eala ge mæssepreostas, mine gebroþra.
 1. We secgað eow nu þæt we ær ne sædon.
 2. Forþonþe we todæg sceolan dælan urne ele, on þreo
wisan gehalgodne, swaswa us gewissað seo boc: <foreign>Id est oleum sanctum et oleum
crismatis et oleum infirmorum</foreign>; þæt is on englisc: halig ele, oþer is
crisma and seoccra manna ele.
 3. And ge sceolon habban þreo ampullan gearuwe to þam þrym
elum.
 4. Forþanþe we ne durran don hi togædere on anum elefate,
forþanðe/ hyra ælc bið gehalgod on sundron to synderlicre þenunge.
 5. Mid þam haligan ele ge scylan þa hæþenan cild mearcian
on þam breoste and betwux þæm ge sculdru on middeweardan mid rode
tacne, ærþanþe ge hit fullian on þam fantwætere.
 6. And þonne hit of þæm wætere cymð, ge scylan wyrcan
rode tacen upp on þæm heafde mid þam haligan crisman.
 7. On þam haligan fante, ærþanþe ge hy fullian, ge scylon
don crisman on Cristes rode tacne.
 8. And man ne mot besprengan men mid þæm fantwætere,
syþþan se crisma bið þæron gedon.
 9. Mid seoccra manna ele ge scylan smyrian þa seocan, swaswa
Iacob se apostol on his pistole tæhte.
 10. <foreign>Ut alleuet eos dominus, et si in peccatis sint, dimittentur
eis</foreign> þæt drihten hi arære fram hyra seocnysse, and gif hy on synnum
syndon, þæt hy beon forgifene.
 11. Man sceal huslian þone seocan, þa hwyle þe he hit
forswelgan mæg.
 12. And man ne sceal hit na don nanum samcwyce men.
 13. Forþanþe he hit sceal etan, swaswa ure drihten cwæð:
<foreign>Qui manducat carnem meam et bibit sanguinem meum, in me manet et ego in eo</foreign>,
þæt is: Seþe yt min flæsc and drincgð min blod, se wunað on me
and ic wunige on him.
 14. Sume seoce synd swa dysige, þæt hy ondrædað him,
þæt hi sceolan swyltan sona for þam husle.
 15. Ac we secgeað to soþan, þæt he ne swylt na for þy,
þeahþe he ælce dæge underfo þæt husel, ac his synna beoð
adylegode þurh þone drihtenlican hlaf and he bið eac gescyld wið
deofles syrwunga.
 16. Se seoca man sceal swyþe behreowsian his ærran synna and
geswycennysse behatan and he mot hy andettan oþ þa nyhstan orþuncge.
 17. And he sceal forgifan eallum þam mannum, þe him ær
abulgon, and biddan hym forgifnysse.
 18. Ge sculon huslian þa cild, þonne hi gefullode beoð, and
hy man bere to mæssan, þæt hyg beon gehuslode ealle þa seofon dagas,
þa hwile þe hig unþwogene beoð.
 19. Ge ne motan mæssian on læwedra manna huse.
 20. Ne man ne mot drincan ne dwollice plegan, ne etan innan
cyrican, ne unnytte word þærinne sprecan; ac hine gebiddan.
 21. Forþonþe heo his gebedhus.
 22. And eac forþanþe se hælend adræfde of þam haligan
temple ealle þa gedwolan mid hyra gedwylde and cwæð þus: min hus is
gecweden gebedhus.
 23. <foreign>SERMO IN CENA DOMINI ET SEXTA FERIA ET SABBATO SANCTO</foreign>.
 23. <foreign>In cena domini et in parasceue et in sancto sabbato</foreign>.
 23. On þyssum þrym swigenihtum ge sceolan singan ætgædere
be fullan eowerne uhtsang, swaswa se antifonere tæcð.
 24. And feower and twentig candela acwencan æt þam sealmum and
æt ælcere rædingce oþ þone æftemynstan antifon.
 25. And geendian þone æftersang swa, þæt ælc singe his
pater noster on sundron and þa <foreign>preces</foreign> þærto butan ælcum leohte
licgende on cneowum.
 26. On þam þunresdæge ge singað ætgædere ealle eower
tydsangas.
 26. Singað swaþeah æfre þæt pater noster and þa
preces on sundran.
 27. On frigedæg and on sæternesdæg singað eowre
tyddsangas ælc preost on sundran, butan þam uhtsange.
 28. On þunresdæg ge sculan aþwean eower weofodu,
ærþanðe ge mæssian and ge elles ne motan.
 29. And æfter æfensange ge sculon unscrydan þa weofodu, and
standan hi swa nacode oþ þone sæternesdæg.
 30. And man þa weofodsceatas awahxe betwux þam.
 31. And healdað on þam dæge eower fæsten oþ non.
 32. <foreign>Implete mandatum domini in caena ipsius</foreign>, Doð on þam
þunresdæge, swaswa ure drihten bebead.
 32. Aþweað þearfena fet and him fodan doð; scrud, gif eow
to onhagige.
 33. And eac eow betwynan eowre fet aþweað mid eadmodnysse,
swaswa Crist sylf dyde and us swa don het.
 34. On þam dæge ge ne motan cweþan æt þære
mæssan: <foreign>dominus uobiscum</foreign>, butan se bisceop ana, þe þone ele halgað.
 35. Ne ge eac ne sculon gan to pacem ne agnus dei singan.
 36. Ac þær man þone ele halgað, man sceal cyssan þa
fatu.
 37. And ge sculon healdan of þam husle, þe ge halgiað
þæs dæges, to þicgenne on frigedæg æt þære þenuncge.
 38. Forþanþe man ne mot halgian nan husel on þam dæge,
þe Crist on þrowode for ure alysednysse.
 39. On frigedæge ær none æt fruman man sceal rædan
þæs witegan rædincge: <foreign>In tribulatione sua mane</foreign>.
 39. And syþþan þone traht singan: <foreign>Domine audiui</foreign>.
 39. Æfter þam trahte: <foreign>Flectamus genua</foreign>; þonne: <foreign>Deus a quo
et Iudas</foreign>.
 39. Eft oþre rædincge: <foreign>Dixit dominus ad Moysen et Aaron</foreign> and
þonne traht: <foreign>Eripe me, domine</foreign>.
 40. Ræde man þonne Cristes þrowunge be Iohannes gesetnysse.
 41. Æt þære ne man sceal cweþan: Dominus uobiscum ne
nænne gloria tibi domine.
 42. Æfter þison cweþe se preost þa collecta swaswa seo
mæsseboc him tæcð.
 43. Æfter þam beran twegen gebroþru þa rode forð mid
hrægle bewæfed and singan þa fers: <foreign>Popule meus</foreign>.
 44. Twegen gebroþru him andwyrdon on grecisc: Agios o theos oþ
ende.
 45. And hi ealle þonne þæt ylce singan on leden: <foreign>Sanctus
deus, sanctus fortis</foreign>.
 46. Þonne þæt oþer fers: <foreign>Quia eduxi uos</foreign>; þonne eft:
<foreign>agios, o theos</foreign>, and: <foreign>sanctus deus</foreign>.
 47. Þonne þæt þrydde fers: <foreign>Quid ultra debui</foreign> and: <foreign>Agios</foreign>
and: <foreign>Sanctus</foreign>; Unwreon þonne þa rode and singan: <foreign>Ecce lignum crucis</foreign> and
þa oþre antifonas.
 49. Þa hwile þe þa gebroþru hi gebiddað æt þære
rode and þæt læwede folc eallswa do.
 50. Lecge se diacon syððan corporale uppon þæm weofode mid
þæm husle, þe wæs on þæm ærran dæge gehalgod and sette
þone calic þæron emn mid ungehalgodum wine.
 51. And cweþe se mæssepreost be sone: Oremus: <foreign>Preceptis
salutaribus moniti</foreign> and pater noster oð ende.
 52. Cweþe þonne fægre: <foreign>Libera nos, quæsumus, domine, ab
omnibus malis</foreign>.
 52. Eft syþþan be sone: <foreign>Peromnia secula seculorum</foreign>.
 53. Do se mæssepreost þonne of þam husle mid swygan into
þam calice.
 54. And gange he to husle and ealle þa gebroþru.
 55. Singan syþþan hyra æfensang, ælc on sundron, and gan
syþþan to hyra gereorde.
 56. And ne beo hyra nan gesceod þæs dæges, butan he untrum
sy, ærþanþe þis gefylled sy.
 57. On easteræfen man sceal halgian ærost þone tapor.
 58. And syþþan rædan þa rædincge: <foreign>In principio fecit
deus celum et terram</foreign>.
 59. Don syþþan þa seofon letanias þenuncge, swa eower
bec eow tæceað and mid fif letanias halgie fant.
 60. Ac ge ne scylan singan offerendan on þæm dæge ne agnus
dei ne communia ne gan to pacem.
 61. Singan swaþeah: <foreign>Gloria in excelsis deo</foreign>.
 62. Æfter þæm huselgange singað alleluia be sone and
þone sceortan sealm þærmid: <foreign>Laudate dominum, omnes gentes</foreign>.
 62. Aginnan syþþan þone antiphon: <foreign>Uespere autem sabbati and
fulsingan magnificat</foreign>.
 63. Æfter þæm antiphone cweðe se mæssepreost þa
collectan: <foreign>Post communionem</foreign> and geendige swa þa mæssan and þone
æfensang mid anre collectan.
 64. Se mæssepreost sceal halgian sealt and wæter on ælcum
sunnandæge ærþanþe he mæssige and stredan geond þa cyricean and
ofer þæt folc.
 65. And healdan þæt wæter, gif hwa habban wylle, oþ
þæt he oþer halgige on þam oþrum sunnandæge.
 66. Man sceal to mæssan don gemencged win and wæter
togædere well clænlice.
 67. Forþanþe þæt win getacnað ure alysednysse þurh
þæs hælendes blod, þe he for us ageat, and þæt wæter
getacnað witodlice þæt folc, þe Crist alysde mid his leoffæstan
blode.
 68. Gif hwa win næbbe ofer ealne þone gear, he nime lynen
hrægl, þe to note ær ne com and bedyppe on wine, þæt he
þurhwæt sy.
 68. Dryge hine ðonne on sunnan and dyppe hine oþre syþan,
dryge hine eft and dyppe þryddan syþe, dryge hine þonne eft on þære
hatan sunnan, and healde hine clænlice and on clænum wætere wæte of
þam claðe and wringe on his calic.
 68. Do swa lytlum and lytlum, oþ þæt se clað sy asoht.
 69. Se preost sceal hogian, þæt he his offrunga do swyðe
clænlice þurh clað geseohgod.
 70. And his ofletan ne beon na to eald bacene.
 71. And he aþwea his calic æfre ymbe seofon niht.
 72. Forþanþe se wytega segð, þæt se bið awyrged,
seþe Godes þenunge deð mid gymeleaste.
 73. Forþy ne mot nan blynd preost mæssian næfre,
forþanþe he ne gesyhð hwæt he sylf offrað.
 74. Mycele mede geearnað æt þam ælmihtigan Gode, seþe
him clænlice þenað æt his clænum weofode.
 75. And þam folce deð for Gode þa þenunga, þe to cyricean
gebyriað on asettum tyman.
 76. And genoh halig byð lif þam, þe hylt his clænnysse
and Gode swa þenað on his gastlican þeowdome.
 77. Gif he fram heafodleahtrum gehealden byð.
 78. Nu cwyð, ic wene, eower sum to me: we nabbað þone fultum,
þæt we þis forðbringan magan.
 79. Þonne we standað ana æt urum weofode.
 80. And ic secge eow to soþan, þæt ge sceolan læran
cnapan and geonge men eow to fultume, þæt hig æfter eow don þa ylcan
þenunga.
 81. Na eower agene cild, þe ge unrihtlice gestrynað, ac þa
ælfremedan, þæt hy eowre cild beon þurh þa gastlican lare.
 81. And ge beoð þonne lareowas.
 82. And ge magon swa begytan þa mæstan geþyngðu.
 83. Swaswa Daniel se witega on his witegunge gesette: <foreign>Qui autem
docti, fulgebunt quasi splendor firmamenti et qui ad iustitiam erudiunt multos,
quasi stelle in perpetuas æternitates</foreign>; þæt is on engliscre spræce:
þaþe gelærede beoð, hy scynað swaswa steorran soðlice on ecnisse.
 84. Ne most þu na ana mæssian, butan man ðe andwyrde,
ðeahþe þu for unkiste clerec nabban nelle, oþþe ðu for Godes lufan
oþre læran nylle.
 85. Ac healst Godes pund on þinum swat claðe, þe to ecum
wite, swaswa us segð þæt godspell.
 86. Sume preostas afyllað hyra husel boxcs on eastran and healð
ofer twelf monað to untrumum mannum, swilce þæt husel sig haligre
þonne oþer.
 87. Ac nig doð swiþe unwislice, forþonðe hit wanað
oððe mid ealle forrotað on swa langum fyrste.
 88. And he bið þonne scyldig, swaswa us secgð seo boc.
 89. Seðe husel forhilt oððe hit forlyst oððe hit mis
etað oþþe oþre nytenu, sceawa ða penitentialem hwæt heo segð be
ðysum.
 90. Eal swa halig is þæt husel, þe bið gehalgod todæg,
swa þæt, þe bið gehalgod on þam haligan easterdæge.
 91. Healdað forðy, ic bidde, þonne haligan Cristes lichaman
mid maran wisdome to seocum mannum fram sunnandæge to sunnandæge on
swiþe clænum boxcse, oððe be þam mæstan <foreign>xvi</foreign> nyht and ðicgan
hit þonne and lecgan þær oðer.
 92. We habbað bysne be þam on Moyses æ, þæt se sacerd
sceolde on ælcum saternes dæge settan twelf hlafas on þam tabernacula,
ealle nibace.
 92. Þa wæran gehatene <foreign>panis propositionis</foreign>.
 92. And hyg sceoldan þær standan on þam Godes getelde oð
oðerne sæternes dæg and etan hyg ðonne þa sacerdas sylfe and settan
þar oðre to.
 93. Sume preostas nellað þicgan þæt husel, þe hyg
halgiað.
 93. Nu willað we eow secgað, hu seo boc segð be þam:
<foreign>Presbiter missam celebrans et non audens sumere sacrificium, accusante
conscientia sua, anathema sit</foreign>; Se mæsse preost, þe mæssað and ne
dear ðæt husel ðicgan, wat hine scildigne, se is amansumad.
 95. Læsse pleoh is to ðicganne þæt husol þonne to
halgienne.
 96. Seðe aniges þinges abirigð, ætes oððe wætes,
ostran oþþe ofet, wines oðð wæteres, ne ræde he pistol ne
godspell to mæssan.
 96. Gif hit hwa þonne deð, he unarwirðað God and mid
þære dyrstignysse hine sylfne fordeð.
 97. Seðe tuwa halgað ane ofeletan to husle, se bið ðam
gedwolan gelic, þe an cyld fulað tuwa.
 98. Crist silf gehalgode husel ær his þrowuncge.
 99. He bletsode þonne hlaf and tobræc, þus cweþende to his
haligum apostolum: ætað þisne hlaf, hit is min lichama.
 100. And he eft bletsode ænne calic mid wine and cwæd him
ðus to: Drincað ealle of þissum, hit is min agen blod þare niwan
gecyðnesse, þe byð for manegum agoten on sinna forgifnesse.
 101. Se drihten, þe halgode husol ær hys þrowuncge and
cwæd, þæt se hlaf wære his agen lichama and þæt win wære
witodlice his blod, se halgað dæghwamlice þurh his sacerda handa hlaf to
his lichaman and win to his blode on gastlicre gerine, swaswa we rædað on
bocum.
 102. Ne bið se liflica hlaf lichamlice swaðeah se ylca lichama,
þe Crist on þrowade.
 102. Ne ðæt halige win nis ðæs hælendes blod, þe for
us agoten wæs on lichamlicam ðincge.
 103. Ac on gastlicum andgite ægðer bið soðlice se hlaf his
lichaman and þæt win eac his blod.
 104. Swaswa se heofonlica hlaf wæs, þe we hatað manna, þe
feowertig geara afedde Godes folc, and þæt luttre wæter wæs
witodlice his blod, þe arn of þam stane on þam wæstene ða.
 105. Swa Paulus awrat on sumum his pistole: <foreign>Omnes patres nostri
eandem escam spiritalem manducauerunt et omnes eundem potum spiritalem biberunt
et cetera</foreign>.
 105. Ealle ure fæderas ætan on ðam westene þone ylcon
gastlican mete and gastlican drinc druncon.
 105. Hyg druncon of ðam gastlican stane and se stan wæs
Crist.
 106. Se apostol sæde, swaswa ge nu gehyrdan, ðæt hig ealle
ætan þone ylcan gastlican mete and hyg ealle druncon þone gastlican
drenc.
 107. Ne cwæð he na lichamlice ne ac gastlice.
 107. Næs Crist þa gyt geboren, ne his blod næs agoten,
ðaða þæt Israhela folc geæt þæne mete and of ðam stane
dranc.
 108. And se stan næs lichamlice Crist, þe ac þe swa
cweðende wære.
 109. Hit wæron ða ylcan gerinu on þare ealdan æ and hyg
gastlice getacnodon þæt gastlice husol ure hælendes lichaman, þe we
halgiað nu.
 110. Sume preostas nellað syllan þam folce husol, buton hi hyt
gebicgan.
 110. Ne heora bearn fullian.
 110. Ac hyg sceoldan understandan, hu se hælend adræfde mid
geworhtre swipe ða cypan of þam temple.
 111. Nolde þæt hyg mangedon on þam mæran huse.
 111. And hu he eac bebead on his godspelle: <foreign>Gratis accepistis;
gratis date</foreign>.
 112. Ge hit underfencgon butan gearnuncgum; doð hit eac oðrum
butan gearnuncgum.
 113. Gyf we þa þenunga haligan, þe we ðam hælende doð,
sillað wið feo, hwæt silð he us þonne?
 114. Þara laca we motan be Godes leafe brucan, þe man
silfwilles deð, ac we sceolan geearnian.
 115. Mann ne mot na logian andluman innan cyrican, ne corn ne nan
ðing on Cristes huse, buton þam anum þincgum, þe to his þenuncgum
gebyriað.
 116. Sume preostas mencgað win to þam fantwætere, swiðe
unrihtlice.
 117. Ongean þa setnyss, swaswa he cwyð to Gode on þære
bletsunge: <foreign>Tu has simplices aquas tuo ore benedicto</foreign>; ðæt is on engliscum
gereorde bletsa, ðu drihten, þas anfealdan wætum mid þinum haligum
muþe.
 118. Ac þæt wæter ne bið nanfeald, gyf þar bið win to
gedon.
 119. And Crist ne het na fullian his folc mid wine, ac mid
anfealdum wætere, swaswa us gewisað ðæt godspell.
 120. Ge sceolan cunnan gemindelice and mannum eac secgan þa tyn
ænlican word, þe God tæhte Moysen and mid his fingre awrat on twam
stænenum tabulum on ðam munte Synai, eallum mannum to steore, eallum folce
þa, ðe geo wæs, ge us, þe nu sindan.
 121. <foreign>Hoc est decalogum Moysi</foreign>.
 121. Þæt sint þa tin beboda, þe eac God sylf geclipode on
þam munte myd micelre stemne to eallum ðam mannum, þe mid Moyse wæron
on þam wæstene þa: <foreign>Ego sum dominus deus tuus, qui eduxi te de terra
Egypti;Non habebis deos alienos coram me</foreign>;þæt is on englisc: Ic eom
drihten, ðin God; ic, þe þe alædde of Egypta lande; ne hafa þu
ællfremde godas ætforan me nateshwon.
 123. Ðis is ðæt forme bebod, þæt we simle wurðian
þone ælmihtigan God, seðe ana is God, seo halige þrinis, þe ealle
ðincg gesceop on anre godcundnisse æfre rixiende, and we ne sceolan na
weorðian þa dwolican godas; hi ne sind na godas, ac gramlice deoflu.
 124. Ðæt oþer bebod is þus: <foreign>Non adsumas nomen domini dei
tui in uanum</foreign>; Ne underfoh ðu on idelnisse þines drihtines naman.
 125. Seðe gelif swa on Crist, þæt he si gesceapen and nele
gelifan, þæt he æf God wære mid his ælmihtigan fæder on anre
godcundnisse and mid þam halgan gaste on anum mægenþrimme.
 125. He nis na gesceaft, ac is soð scippend and ælc gesceaft
is soðlice underðeod nu idelnisse, þæt is awendedlicnesse,
forðonðe þa gesceaftum beoð to beteran þincgum awende.
 126. Ðæt þridde bebod is <foreign>Memento ut diem sabbati
sanctifices</foreign>; þæt is on urum gereorde: Beo ðu gemindig, þæt þu
gehalige restendæg.
 127. Under Moyses æ men halgodan þa þone sæternesdæg
mid swiðlican weorðmynte fram ðeowetlicum weorcum, and we sculon us
healdan fram ðeowetlicum weorce, þæt sindan sinna gewiss, þe
gebrincgað on ðeowete þa ðe hi swyðost begað, swaswa se hælend
cwæð on his haligan godspelle: <foreign>Omnis qui facit peccatum, seruus est
peccati</foreign>; ælc þara ðe sinna gewyrcð, is ðara sinna ðeow.
 127. We sculon gastlice healdan Godes restendæg, swa þæt we
silfe beon fram sinnum æmptige and se dæg beo gehalgod on us sylfum swa.
 127. Fela þincga getacnað se foresæda restendæg.
 127. Ac we healdað nu æfter þæs hælendes æriste
ðone sunnandæg freolice, forðonðe he of deaðe aras on ðam
easterlican sunnandæge, and se sunnandæg is on gesceapennisse firmest and
we sculon eac hine æfre weorðian, Gode to wyrðminte, on gastlicum
ðeowdome.
 128. Þas þreo beboda wæron on anre tabulan awritene and ða
oðre seofon on oðre tabulan.
 129. Ðæt feorðe bebod is: <foreign>Honora patrem tuum et matrem
tuam</foreign>; ðæt is engliscre spræce: Arwyrða þinne fæder and eac
þinre meder.
 129. Seðe wyrgeð fæder oððe modor, se is deaðes
scyldig.
 130. Æfter gastlicum andgite God is ure fæder and his halige
gelaðuncg, þæt is geleaffull folc, ure gastlice modor, on ðære we
beoð accennede on þam haligan fulluhte, Gode to bearnum, and we forþig
sceolan God, urne fæder, and his gastlice bride, þa haligan cyrican,
simble wurðian.
 131. Ðæt fifte bebod is: <foreign>Non occides</foreign>;Ne ofsleh ðu nænne
mann.
 132. Þæt is seo mæste sinn, þæt man mann ofslea
unscyldigne oððe his sawle ofslea, gyf he hine to sinne tiht.
 133. And yfel bið þam mann, þe mæg gehelpan þam
wædligan menn and forwyrnð him his goda and læt hine acwellan for his
uncyste.
 134. Ðæt sixte bebod is: <foreign>Non mechaberis</foreign>; Ne unriht hæm
ðu.
 135. Ælc þæra manna, þe butan rihtre æwe hæmð, he
hæmð unrihtlice.
 136. Ðæt seofoðe bebod is: <foreign>Non furtum facies</foreign>; ðæt is:
Ne stala þu.
 137. Forþon seðe stilð, he hæfð wulfes wican and na
wises mannes, and se rica, þe berypð and myd reðnysse ofsitt þa
unscildigan menn, he is soðlice wyrsa þonne se digla þeof, forðonðe
he deð openlice þæt, þæt se oðer deð dearnunga symble.
 138. Ðæt eahtoðe bebod is: <foreign>Non loqueris contra proximum
tuum falsum testimonium</foreign>; Ne beo ðu leas gewyta.
 139. Hit is soðlice awriten: Ne bið se leasa gewita ungewitnod
nateshwon.
 140. And seðe spicð leasuncga he sceal losian sylf.
 141. Wa ðam, ðe for sceattum forsylþ hyne silfne and awent
soð to leasum and leas to soðum.
 142. Ðæt nigoðe bebod is: <foreign>Non concupisces uxorem proximi
tui</foreign>; Ne gewylna ðu oðres mannes wifes.
 143. Ðæt teoðe bebod is: <foreign>Non concupisces ullam rem proximi
tui</foreign>; Ne gewilna ðu oðres mannes æhta.
 144. Hyt bið riht, þæt gehwa hæbbe þæt, þæt he
sylf begitt, butan he his geunne oþrum menn sylf willes, ðincg oþþe he
hit forgange.
 145. Nu ge habbað gehyred be þam healican tyn bebodum.
 146. Nu willæ we eow secgan sceortlice eac swilce be þam eahta
heafodleahtrum, ðe ða unwaran menn fordeð and witodlice besencað on
ða ecan witu.
 147. Se forma heafodleahtor is on leden superbia and on englisc
modygniss.
 148. Seo macode to deoflum þa wlitigan encglas, þe wunedon on
heofonum.
 149. And se modiga mann ne mæg cuman to heofonum, ac byð
ðara deofla gefera, butan he þæs dysiges geswice.
 150. Forðonþe modigniss is swiðe micel dysig and se wisa mann
nat, on hwan he modige.
 151. Seo modigniss is ælces yfeles ord and ende, ac heo bið
oferswiðeð þurh þa soðan eadmodnysse.
 152. Seo eadmod nyss gedeð, þæt þa eaðmodan beoð
encglum gelice on þam ecum lyfe.
 153. Se oðer heafodleahtor is <foreign>castrimargia uel gula</foreign>, þæt
is on englisc gyferniss.
 154. Seo awearp æt fruman þa frumsceapenan menn of neorxna
wange, ðaða hig ætan of ðam forbodenan treowe.
 155. And se mann byð gifre, þe for gyfernisse ne mæg his
mæles onbidan, swaswa mann don sceal.
 156. And seðe drunconnysse to dyselice begæð and on
oferflowednysse gefadað his lyf.
 157. Þone unþeaw oferswyð seo gesceadwyse gemetegung,
þæt he hæbbe gemet on mettum and on druncen.
 158. Seo þridda heafodleahtor is Fornicatio, þæt is seo
galniss, þa oferswið seo clænnis.
 159. Seo feorða heafodleahtor is Auaritia on leden and on englisc
gytsuncg.
 160. Seo ontent þane mann to maran æhte æfre and heo
næfre ne byð full.
 161. Seo bið oferswiðed þurh cystignesse swaþeah.
 162. Se fifta is Ira, þæt is weamodniss, þæt se mann ne
mæge his mod gewildan, ac butan ælcum wisdome waclice irsað and
mannslihtas gefremað and fela reþnissa.
 163. Þone mæg oferswyðan þæs modes geðild, seðe mid
gesceade him sylfan gewissað.
 164. Se sixta is accidia, þæt is asolcennyss, ðæt is
modes swærniss and ungemetegod slapulniss.
 167. Se leahtor bið oferswiðed þurh þæs modes
anrædnisse, þæt se mann beo anræde æfre on godum weorcum.
 165. Þæt se mann beo ungearo to ælcum gode æfre.
 166. Þes leahtor gemacað micel yfel þam menn, þonne he
þurh asolcennysse swa aswunden leofað, þæt he nan ðing to gode ne
deð on his life and nan edlean næfð butan ece wite.
 168. Se seofoða heafodleahtor is Tristitia on leden, þæt is
on englisc unrotnyss for mislicum gelimpum, þe mannum becymð on cwelme and
on lyrum oþþe on freonda forðsiðe.
 169. Þonne murcnað se mann on his mode to swiðe and ceorað
ongean God ungesceadwislice.
 170. Twa unrotnisse sindan swaswa us seccað bec.
 170. An is ðeos yfele, ðe we embe sprecað, oþer is
halwende, swaswa we her secgað, ðæt se mann unrotsi for his ærrum
sinnum and hig behreowsige mid rædfæstum mode.
 171. Seo yfele unrotnyss byð eac oferswiðed þurh ða
gastlican blisse, þe mann for Gode habban sceal.
 172. Se eahtoðe heafodleahtor is: <foreign>cenodoxia, id est, iactantia
uel uana gloria</foreign>, þæt is gylp on englisc oððe getot, gereht, þæt
se mann beo leofgeorn and mid gylpe afylled, þeahðe he nateshwon hergendlic
ne si.
 173. And byð þonne hiwere þurh þone heafodleahter and ranc
on his gyrelum and unrædfæst on dædum.
 174. Þone leahter oferswið se soðe lufu on Gode, on urum
heortan agoten þurh þone haligan gast.
 175. Nu ge habbað gehyred þa eahta heafodleahtris and eac þa
eahta mihta, þe hi magan oferswiðan.
 176. Þa unsigendan deor and heora toðum ætberstan.
 177. Forþonþe ne byð nan ðing swa yfel on ðissum life,
þæt næbbe læcedom þurh ðæs hælendes foresceawunge, þe
hylt ealle ðingc, gyf we ða læcedomas us sylfum don cunnan.
 178. <foreign>Debetis in purificatione sancte Marie candelas
benedicere et cetera</foreign>.
 178. Ge sculon on þam mæssedæge, þe is gehaten
purificatio sancte Marie, bletsian candela and beran mid lofsange, ge
gehadode ge læwede, to processionem and ofrian hig swa byrnende æfter
þam godspelle þam mæssepreoste mid ðam offrumsange.
 179. Ge sculon bletsian axan on caput ieiunium and mid halig
wætere besprencgan.
 180. Do þonne se mæssepreost on ufeweardum his heafde myd
ðære haligan rode tacne and on ealra þara manna, þe æt þære
mæssan beoð, ærðamþe he mæssige and gan to processionem.
 181. Ge sculon on palmsunnandæge palmtwigu bletsian and beran
mid lofsange to processionem and habban on handa, ge gehadade ge læwede, and
offrian hig æfter þam godspelle þam mæssepreoste mid þam
offrungsange.
 182. Nu gyf hwa nyte hwæt þis getacnige, he leornige æt
oðrum menn on leden oððe on englisc.
 183. Beoð soðfæste, ic bidde, and betweox eow getriwe.
 184. Beoð eac snotere and swiðe rihtwyse.
 185. Ne beswice nan oðerne.
 186. Ne ge næ swerian man.
 187. Ne lufige higeleaste.
 188. Ne ge gligmenn ne beon.
 189. Sprecað butan aðe mid anfealdre bilewitnesse, swaswa se
hælend tæhte on his haligum godspelle.
 190. Lufiað eow betweonan and gyf hwa lare ne cunne, he leornige
æt oðrum, þe gelæred si and se mid eaðmodnysse hine gewissige.
 191. Þæt we willað eac don, gif us hwa ahsað, swaswa us
manað Moyses gesetniss: <foreign>Interroga patrem tuum et adnuntiabit tibi et
cetera</foreign>; Ahsa þinne fæder and he cyð þe ymbe God.
 193. Ahsa þine yldran; hi ðe andwyrdað and secgað.
 194. Uton beon gemyndige, hu se mildheorta Crist cwæð: Lufa
ðinne drihten God mid ealre þinre heortan, and lufa þinne nihstan swaswa
ðe sylfne.
 195. Þas twa bebodu belucaþ ealle þa haligan lare.
 196. Forðon seðe God lufað, he gelyfð eac on hine and nele
nan ðincg don þæs ðe Gode oflicige, ac, swaswa he firmest mæge, he
gefilð his bebodu.
 197. And seðe his nihstan lufað, nele he him nan lað don ne
his æhta him ætbredan dearnuncga oþþe eawuncga.
 198. Gefultmige us se hælend to his bebodum, seðe leofað and
rixað mid his leofan fæder and þan haligum gaste on anre godcundnisse,
hig ðri an God, æfre ryxiende a woruld.
 198. Amen.

END_TEXT
START_TEXT

ÆLet 4 (SigeweardB)
B1.8.4.3.
Letter to Sigeweard ['On the Old and New Testament'] (Oxford, Bodleian Library, MS. Bodley 343): Crawford 1922, 18-33, 39-51.



 51. Ðe ælmihtigæ Scyppend, þa þa he englæs isceop,
þa wrohte he þurh his wisdom tyn englæ werod on ðam forme dæge on
mucelre fægernesse, fela þusendæ on ðam frumsceafte, þæt heo
hine on his wuldre wurðedon ealle lichamlease, leohte & strange, butan
ealle synnum on sælðe libbende, swa wlitiges cyndes, swa we secgan ne
magon, & nan yfel nes on þam englæn þa gyt, ne nan yfel ne com
þurð Godes sceapenesse, for þon ðe him sylf is ealgod & ælc god
cymeð of him; and þa englas þa wunedon on þam wuldre mid Gode.
 67. Hwæt, ða binnan six dagum, ðe þe soðæ God þa
gesceafte isceop, þe he scyppen wolde, sceawode þe an ængel þe
þær ænlicost wæs, hu fæger he sylf wæs & hu scinende on
wuldre, & cunnode his mihte, þæt he mihtig wæs isceapen, & him
wel licode his wurðfulnesse þa.
 76. Ðe hatte Lucifer, þæt is Lihtberende, for þare mycele
beorhtnysse his mæren heowæs.
 78. Ða þuhte him to huxlic, þæt he hyran sceolde ænigum
laforde, þa he swa ænlic wæs, & nolde wurðian ðone, ðe hine
wrohte, & him þankiæn æfre ðæs þe he him geaf & beon him
underþeod þæs ðe swiðer geornlice þe he hine mæðegode.
 87. He nolde þa habban his Scyppend him to laford, ne he nolde
ðurhwuniæn on ðare softnysse ðæs soðfestæn Godes, þe hine
swa fæger isceop, & wulde mid ricetere him rice gewinnan & ðurh
modignesse hine maciæn to God, & nam him gadan ongean Godes willan to
his unræde on eornost ifæstnod.
 96. Ða næfde he nan setl, hwær he sittan mihte, for þan
ðe nan heofon nolde hine aberon, ne nan rice næs, þe his mihte beon
ongean Godes willan, þe wrohte ealle þing.
 101. Ða funde ðe modig, hwylce his mihtæ wæron, þa þa
his fet ne mihton ahwær stonden, ac he feol þa adun to deofle awend &
ealle his gadæn of þam Godes hirede in to helle wite be heora wruht.
 107. Ða on þam sixten dæge, syððan þis idon wæs,
sceop þe almihtigæ God mannan of eorðan, Adam mid his handum, & him
sawle geaf, & Euam eft syððan of Adames ribbe, þæt heo sceoldon
habben, & heora ofspryng mid him, þa fægra wununge ðe þe feond
forleas, gif heo gehyrsumedon heora Scyppende on rihte.
 116. Ða beswac ðe deofel syððan eft ða men, þæt heo
Godes bod tobrecan fulraðe & wurðan ða deadlice, & adræfde ba
twa of ðare murhðe to ðissum middanearde, & on sorege leofoden &
on swincum syððan, & æll heoræ ofspryng þe of heom com
syððan, oð ðet ure Hælend Crist ure yfel gebette, swa swa ðeos
racu hæræfter sæð us.
 126. We nimæð of ðam bocum ðas endeburdnesse, ðe Moyses
wrat, þe mæra heretoga, swa swa him God sylf dihte on heora
sunderspæce, þa þa he mid Gode wunode on þam munte Synai xl dagæn
on an, & underfeng his lare, & he ætes ne gymde on ealle ðam
fyrste for þare micelan bisgunge þare bocæ lare.
 137. Fif bec he wrat mid wunderlice dihte.
 138. Þe forme is Genesis, ðe befehð þas race ærest fram
frumsceafte, & be Adames synne & hu he leofede nigon hund gearæ
& þrittig geara oð þare forman ylde þissere weorlde & bearn
strunde be his ibeddan Euam, & he syððan gewat mid sorege to helle.
 146. Caim wæs his sunu, þe acwalde his broðor, Abel ihaten,
unscyldigne man, for his agene andan, ðe he hæfde to him, & Caines
ofsprung, þe him of com, syððan eall wearð adrenced on þam deope
flode, ðe on Noes dagum adydde eal moncyn butan þam æhtan monnum, ðe
binnan þam arche weron, & of ðam yfelæn teame ne com nan þing
syððan.
 157. Ac Adam istreonde æfter Abeles slæge oðerne sunu, þe
wæs Seth ihaten, of ðam strenge com þæt ðer cwic bilaf, Noe &
his wif & heora ðreo sunæ, Sem, Cham & Iaphæt mid heoræ
ðreom wifum Adam tacnode, þe on ðam sixtan dæge isceapen wæs þurh
Gode, ure Hælend Crist, ðe com to ðissere weorulde & us edniwode to
his licnysse.
 171. Eua tacnode, þe of Adames sidan God sylf wrohte, Godes
gelaðunge, ðe of Cristes siden syððan wearð acenned his sylfes agen
bryd mid his blode aðwogen.
 176. Abeles slæge soðlice tacnode ure Hælendes slæge,
þe ða Iudeiscan ofslogen, yfele broðræ swa swa Caim wæs.
 180. Seth, Adames sunu, is isæd ærist, & he tacnode
untwylice Crist, ðe þe of deaþe aras on ðam ðriddæ dæge.
 183. Enohc wæs isæd þe seofeða mon from Adame: he wrohte
Godes willan & God hine nam ða mid andsundum lichame of þisse life up,
& he is cwic gyt, swa swa Helias, þe æðela witega, þe wæs eal
swa inumen to ðam oðre life, & heo cymeð begen togeanes Antecriste,
þæt heo his leasunge alecgan ðurh God, & beoð þenne ofslægene
ðurh ðone sylfan feond, & heo eft arisað, swa swa ealle men doð.
 195. Noe, ðe on ðam arche wæs on ðam miclæn flode, ðe
al weorld adrencte buton æhtæ monnum, is iræht <foreign>requies</foreign>, þæt is
ræst on Englisc; & he tacnode for ði Crist, ðe to us for ði com,
þæt he us of ðissere weorlde to ræste brohte & to blisse mid
him.
 203. And swa forð oð ende, ælc halig fæder oððe mid
wordum, oððe mid weorcum, cyddon ure Hælend & his Fæder
witolice.
 208. Herto wæs þeo forme ylde þissere weorlde, & of
ðam æhta monnum com eal moncyn syððan, & ðeo oðer ylde wæs
þissere werolde oð Abrahames timen, þæs ealden heahfæderes.
 213. Nu sæð us ðeo boc be Noes ofsprunge, þet his sunu
streonedon twa ant hundseofentig sunæ; þa begunnon to wurcenne þa
wunderlice burh & þenne heagan stypel, þe sceolde astigen up to
heofenum, be hora unræde; ac God sylf com þerto & sceawæde heora
weorc & sealde heora ælcum synderlice spæce, þæt heora ælc
wæs uncuð hwæt oðer sæde & heo swa swican sonæ þare
timbrung, & heo ða toferdon to fyrlæna landum on swa moniga spæce
swa þær monna wæs.
 228. On ðare ilcan ylde mon arerde hæðengyld wide geond
þas weorld & on ðissere ylde þa yfela leoda, fif burhscira ðæs
fulestan mennisces Sodomitisces eardes, mid swæflene fyre, færlice wurdon
ealle forbearnde, & heora burga samod, buton Loth ane, ðe God lædde
ðanon mid his þrim hiwum for his rihtwisnesse.
 239. Of Noes ealdeste sunu, ðe wæs Sem ihaten, com þæt
Ebreisce folc, ðe on Gode lyfde, Abrahames forðfæderes, & his
fæder wæs Thare, þe eardode ærest on Caldea rice, oð ðet Abraham
ferde eft be Godes hæse to Chananeiscan earde, þer his cyn syððan
wunode.
 247. Abraham, ðe heahfæder, hæfde twægen sunu, Ismael
& Isaac, & he wurðode God mid al his heortan, & þe heofenlice
fæder ilome to him spæc for his myclan leafan, for ðan ðe he wolde
offrian his agene sunu Gode, Isaac ðone leofran, to lace on his weofode on
ða ealdan wisan, gif hit God swa wolde.
 257. God þa hine bletsode & his bearn wæs isund, & God
sylf him behet, þæt þurh his cyn sceolde al moncyn beon ibletsod for his
miclan ileafan & for his hyrsumnesse, þe he hæfde to Gode.
 262. Abraham, ðe wolde Isaac offrian be Godes hæse, hæfde
tacnunge þæs heofenlicen Fæder, þe his Sunu sende to cweale for us,
& Isaac tacnode ðone Hælend Crist, þe acweald wæs for us.
 270. Ðeo ðridde ealde wæs ða wunigende oð Dauid, þone
mæran kyng Abrahames cynnes; of ðam com Crist syððan, þe eal moncyn
alysde.
 274. Of Cham, Noes sunu, com þæt Cananeisce folc, & of
Iaphet, ðam gingstan, þe wæs ibletsod þurh Noe, com þæt norðene
mennisc be ðare Norðsæ, for ðan þe ðry delas beoð idælede
ðurh heom, Asia on eastrice ðam ealdestan sunu, Affrica on suðdælæ
ðes Chames cynne & Europa on norðdæle Iapheðes ofsprunge.
 284. & þe ælmihtiga God æfter Noes flode ællum
moncynne geaf heom imænelice fisccynn & fugolcynn & ða
fiðerfetan deor & ða clene nytenu for his myclæn cyste; ac he
forbead swa ðeah þæt blod to þicgene.
 290. Isaac þa gestreonde Esau & Iacob, twæge twinnes on
mycele tacnunge.
 292. Ac ðe gungere broðor, þe Iacob wæs ihaten, wearð
Gode leofræ for his gode ðeawum, & for his bilewitnysse he wearð
ibletsod.
 296. Ðe streonde xii sunæs; ða beoð heahfæderas,
nomecuðe wæras.
 299. & wearð ða mycel hungor vii gear on an, & heo
siðoden ealle to Egypte londe, þer heo bileofenæ fundon.
 302. His gyncestæ sunu buton anum wæs Ioseph ihaten.
 303. Ðe wearð þær laford on Egypta lande under ðam
kyninge, him swiðe icwæme, & he heold his fæder on fulle
wurðscipe þær mid ealle his ibroðrum & heora childran samod; &
þe Ioseph leofede on þam londe mærlice c geara & tyn geara, &
þeo boc Genesis ended þus her.
 313. Ðeo oðer boc is Exodus ihaten, þe Moyses wrat be ðam
micle tacnum & be ðam tyn witum, ðe wurðon ða gefremode ofer Pharao
ðone kyng & ofer his folce þurh ðonne ælmihtiga God on Moyses
timæ.
 319. Þe wearð acenned, swa swa us cuð ðeos boc, & his
broðor Aaron, Amrames sunu, on Pharaones dæge, Gode swiðe deore &
swiðe mihtige mon on monige wundrum.
 324. Ða wolde God habben þæt folc of þam londe Abrahames
cynnes eft to heora earde.
 327. Ac þe Pharao nolde ðet folc fram him læten, ær ðam
ðe God him sende swiðlicne ogan tyn cynna wita for his teonreddenne.
 331. & Moyses þa syððan ðet moncyn lædde of
Pharaones ðeowte æfter feowerhund gearum, syððan Iacob ðider com mid
ðam Ebreiscan cynne.
 335. On ðare fyrde weron, ðe ferdon fram Egypte, sixhund
þusend monnæ, buton wifum & childum & buton ðare mægðe
Leui, ðe næs inamod þerto.
 340. Moyses heom lædde þa ðurh Godes mihte ealle ofer ða
Readæn Sæ, swa swa we rædað on bocum: & Pharao þe kyng ferde
him æthindan on gyt mid mare ferde, wolde þet folc habben ongean to his
lande & to his laþum ðeowte.
 347. Ða openode ðeo sæ togeanes Moyses & þet water him
stod swylce stanweallæs bufon heoræ hæfdum, & heo eodon be þam
grunde, oð ðet heo up comen ealle isunde, herigende mid sangum ðone
heofenlice God.
 354. Moyses ða sloh þa sæ mid his gyrde, & þet water
ða feol ofer Pharaones fyrde ofer his manigfealde crætum & his
mærlicum riddum, & adrencte heom ealle þet ðer an mon ne belaf.
 359. Nu sæð us ðeos boc, þet God syððan fedde ælne
ðone here mid heofenlice mæte, & heom ælce dæge com edniwe of
heofenum xl wintra fyrst on þam wæstene farende, & of hearde stanum
heom com yrnende water, & God heom sette æ, þet is open lagu, ðam
folce to steore on ðam fif bocum, ðe Moyses wrat, swa swa him wissode God.
 370. Ða twa bec we nemnodon; Leuiticus is ðeo þridde; Numerus
feorðe; þeo fifte is ihaten Deuterononium, þet is oðer lagu.
 373. Þas ðreo bec us secgað hu heo syððan ferdon ofer
þet widgille wæsten þer ðer nan mon ne wunode ær, & bi þam
micle wundrum, þe God wrohte on him binnan þam feortigum gearum on ealre
ðare fare; & we hit habbað awend witodlice on Englisc; on þam mon
mæg ihyran, hu þe heofenlice God þa spæc mid weorcum & mid
wundrum heom to; & he eac ða weorc mid write afestnode monnum to gemynde
on mycele tacnunge.
 387. & Moyses ðe mæræ, mid þam ðe he wæs cxx
wintra on ylde, ða ferde he of life, & God sylf hine burigede ant sette
Iosue on Moyses stede þam monnum to heretogan, & Moyses hæfde hine
ær ibletsod, & God sylf him behet þet he wolde mid him beon, swa swa
he mid Moyse wæs, on his micele wundrum.
 399. Ðeo boc þe he sette, Liber Iosue, sægð hu he ferde
mid Israelæ folce to Abrahames earde, & hu he ðonne eard gewan, &
hu þeo sunne ætstod, oð ðet he sige hælde, & hu he þonne eard
al todælde.
 409. His fæder Nun hatte, & he leofede hund geara & tyn
geara to eacan, & he syððan gewat æfter his miclan sige, & þet
menisc ðær syððan þone eard bogodon under Moyses lage.
 414. Iosue hæfde þæs Hælendes tacnunge, mid þam ðe
he lædde to ðam lande ðet folc, þe heom behaten wæs, swa swa ðe
Hælend deþ, ðe læd to heofenen rice þa ðe on him ilyfað, gif
heo mid gode weorcum hine glædiað.
 422. Æfter ðissum weron witodlice deman on þam ilcan earde
on Israele ðeode, þe ðam folce wissoden, swa swa hit awriten is on <foreign>Liber
Iudicum</foreign>, þet is, demere boc.
 427. Þeo boc us sæð swutellice be þam folce, þet heo on
sibbe wunedon swa lange swa heo wurðoden ðone heofenlice God on his
bigengum georne, & swa oft swa heo forlæton ðone lifigendan God,
þenne wurdon heo ihærgode & to hospe idone fram hæðenum leodum,
ðe heom abuten eardoden.
 436. Eft ðonne heo cleopodon on eornost to Gode mid soðre
dædbote, ðonne sende he heom fultum ðurh sumne deman, ðe wiðsette
heoræ feondum londe, þanon ðe heo ilædde wæron, & het heom
æft aræren þet ænlic tempel, swa swa ðe almihtiga God on his mod
asende, þet he his folce mildsode æfter swa mycele yrmðe; & heo
ðer syððan wunedon, oð ðet Crist sylf wearð iboren.
 552. Nu syndon twa mære bec isette on endeburdnesse to Salomones
bocum, swylce he heom dihte; for þare gelicnesse his gelogodan spæce &
for ðære getingnysse heom mon titelode; ac Iesus heo gesette, Siraches
sunu: an is <foreign>Liber Sapiencie</foreign>, þet is, wisdomes boc, þeo oðer is
icwæden <foreign>Eclesiasticus</foreign>, swiðe mycele bec, & mon heom red on circan to
mycele wisdome swiðe gewunelice.
 564. We nimæð þa witegan nu, þe witegoden embe Criste
ðurh þone Halgan Gast be þæs Hælendes tocyme to þisse middanearde
on soðre menniscnesse, swa swa we willæð awritan heræfter.
 570. Isayas wæs ihaten sum halig witega on þære kynega
timæ, swa swa us cyð þeo boc.
 572. Þe witegode be Criste swiðe wislice, swylce he godspellere
wære, swiðe wurðelice, & cwæð on his gesetnysse swa swa we
sæcgað her: <foreign>Ecce uirgo concipiet & pariet filium & uocabitur
nomen eius Emanuel</foreign>.
 579. Efne mægden sceal eacnian & acennen sunu & his nome
bið icwædon God sylf is mid us.
 582. Æfter þe ylca witega wrat on his setnysse: <foreign>Puer natus
est nobis & filius datus est nobis, & reliqua</foreign>.
 585. Vs is cild acenned & us is sunu igyfan, & his
ealdordom is on his eaxle, & his nome bið ihaten wundorlic, rædbora,
witolice strang God & fæder toweardre weorlde, soðlice sibbe ealdor,
& his kynedom bið monigfeald & ne bið nan ende his ecan sibbe.
 592. His boc is swiðe mycel & monigfeald be Criste & be
Godes mærðæ, be alle moncynne on gastlice andgite on Godes laðunge.
 596. He bodode geleafan on Iudea lande & unriht forbead, oð
ðet þe reða kyng, Manases ihaten, Ezechiæ sunu, hine tocleaf on twa
& hine acwealde swa.
 602. Hieremias þe witega wæs on ðam ylcan lande swiðe
halig witega fram his cildhade; be þam cwæð God sylf to him: Ic þe
cuðe soðlice ær ðan ðe ic þe isceope on ðinre moder innoðe,
& ic þe halgode ær ðan ðe þu acenned wurde, & ic þe sette
þeodæ to witegan.
 611. He wunode on clænnesse, & he wrat ane boc ðurh þone
Halgan Gast on his witegunge, micele & monigfealde, þam monnum to lare,
on gastlice andgite eac be þam Hælende.
 616. He wearð oft gebunden & on cwartene ibroht for his
halgan lare, & he hofode mycel þæs folces synnæ, swa swa his boc us
sægð, & he wearð oftorfed mid stanum æt nehstan on Egypte londe
for his ileafan.
 623. Plato þe uðwita & þe wisesta mon of hæðene
folce hæfde hine gesprecan, & þe witega þa hine wissode, þet he
cuðe geleafan on ðone lifigende God, swa swa Augustinus hit on bocum
gesette; & Hieremias is ure witega sundorlice.
 631. Ezechiel þe witega wearð ihergod mid þam folce, þa
þa ðe Chaldeisce kyng acwealde þa Iudeiscan & þa herelafa to his
londe adraf, þa þa Daniel þe witega wearð eac ilæht.
 636. Ant Ezechiel ða on ðeowte þær wunode & witegode
þær, & awrat ane boc mucele on gesetnysse be þam mancynne & be
ure Drihtne, swiðe deop on andgite, oð ðet þe heofodmon þæs
ihergoden folces hine acwalde, swa swa us cuð sum lareow.
 645. Daniel þe witega wunode on Caldea wurðful þam kyngum,
& wrat ane boc on his witegunge, ðe him God sylf unwreah, & he
swutelice sæde on his isetnysse bi Cristes acennednesse, swa swa he com to
monnum cccc geara & hundnigantig geara fram Darie þam kynge, oð ðet
ure Drihten com on soðre menniscnesse of Mariæ innoðe.
 655. His boc is swiðe mycel on monige tacnunge, langsum her to
secgenne be hire gesetnesse & hu he wæs aworpen ðam wildan leon.
 661. He næs na ofslagen, ac he him sylf gewat, ða ða he hund
geara wæs & tyn gearæ on ylde, & he wæs iburiged on
Babilonia.
 666. Twelf witegan beoð to ecan ðissum gyt, ðe twelf bec
writon on heora witegunge, be sumum dæle læsse on gesetnesse, mycele on
andgite, be Cristes menniscnesse & be Godes folce, swa swa God heom
unwreah.
 672. Þære namæn we wyllæð writan on ðissum cwide:
Osee, Iohel, Amos, Abdias, Ionas þe þe ðreo niht wæs innan ðam
hwæle, & þe hwæl hine bær to Niniuea burig, & þe dæð
tacnode ures.
 678. Drihtnes dæð, þe læg on burigenne swa lange fæce,
ac he aras of deaþe ðurh his drihtenlice mihte Micheas, Naum, Abbacuc, þe
namode þone Hælend be his naman ðus: <foreign>Ego autem in Domino gaundebo &
exultabo in Deo Iesu meo</foreign> þet is on Englisc; Ic blissige on Drihtne & ic
fægnige on Gode mine Hælende.
 688. Iesus wæs ihaten ure Hælend on life, & swa sæde
þes witega, ær ðan ðe he wurde acenned, & swa swa ðe heahengel
hit sæde on þam godspelle.
 692. He is ihaten eac Crist; be þam cwæð sum witega for fela
hund gearæ, ær ðan ðe he acenned wurde: <foreign>Astiterunt reges terre &
principes conuenerunt in unum aduersus Dominum & aduersus Christum eius</foreign>,
Eorðlice kyngas & ealdormen arison ongean ure Drihten & þone
Hælend Crist; þet wæs Herodes kyng & Pilatus ealdormon, swa swa
ða apostolas be þam understoden; Sophonias Aggeus, Zacharias, Malachias.
 707. Weron eac oðre witegan, ðe ne writen nane bec, swa swa
wæs Helias & Heliseus, ac heora wundra wurdon iwritene swa ðeah on
þære Kyngbocum on fulcuðe gemynde.
 712. Tyn mædena wæron on mislicere tide on hæðene
leodum, þa mon het Sybillas, þet beoð witegestran, & heo witegodan
ealle be þam Hælende Criste & heora bec setton swiðe swutelice
þurh ðone soðan Gast be alre his fare mid fullum geleafan, for þan ðe
God wolde heom gewitan habban of hæþenum leode & of geleaffullum; ac
heora bec ne beoð na on ure gesetnysse on ðare bibliothecan, swa swa ðas
oðre beoð.
 726. Ezras þe writere wrat ane boc, hu þet folc com ongean fram
Chaldea londe to Iudea londe & heo Ierusalem þa burh æft arærdan,
& þet tempel ðærbinnæn, swa swa Cyrus kyng heom sealde leafe
æfter hundseofontig gearum, þet heo heora eard bogodon, & þe boc is
iendeburd on þissere gesetnesse mid deopum andgite on diglum getacnunge.
 737. Iob wæs ihaten sum heah Godes þægen on þam londe
Hus, swiðe leafful wer, welig on æhtum; þe wearð afondod þurh þone
swikele deofel, swa swa his boc us sæð, þe he sylf sette syððan he
afandod wæs & hit is eac iwitegæd witolice be Criste & be his
laðunge, swa swa larewæs secgað, & þeo boc is iendeburd on
ðissere gesetnysse.
 750. Sum Iudeisc mon wæs eac afondod, Tobias ihaten, swiðe
ealmes georne & swiðe ilyfed on ðone lifigendon God.
 754. Þe wæs ihergod to Syrian lande, ac he heold swa ðeah
his ileafan ðer mid gode weorcum.
 756. & God hine fandode, swa þet he blind wearð & swa
wunode tyn gearæ; ac God hine hælde æft þurh his heahengel, Raphael
ihaten, swa swa ðeo race us sægð on his agene bec, þe he sylf wrat,
& ðeo boc is iteald to ðissum tæle, for þan ðe þæron is eac
swylce getacnung.
 766. Hester þeo cwæn, þe hire cyn aredde, hæfð eac ane
boc on ðissum tæle, for þan ðe Godes lof is gelogod þeron.
 772. Iudith þeo wudewe, þe oferwan Holofernen ðone Syriscan
ealdormon, hæfð hire agene boc betwyx ðissum bocum be hire agene sige;
þeo is eac on Englisc on ure wisan iset eow monnum to bisne, þet ge eower
eard mid wæpnum beweriæn wið onwinnende here.
 781. Twa bec beoð isette æfter cirlice ðeawum betwyx
ðissum bocum, ðe geburiað to Godes lofe, Machabeorum ihatene, for heora
mycele gewinne, for þan þe heo wunnon mid wæpnum þa swiðe wið
ðone hæðene here, ðe heom on wan swiðe, woldon heom adiglian &
adydan of þam earde, þe heom God geaf, & Godes lof alecgan.
 791. Hwæt, þa Mathathias, þe mære Godes þegen, mid his
fif sunu, feaht wið ðone here mycele lomlucor, ðone þu lyfan wylle,
& heo sige hæfdon þurh ðone soðan God, þe heo on lyfdon æfter
Moyses æ.
 797. Heo noldon na feahton mid fegere wordum ane, swa þet heo wel
spæcon, & awendon þet eft, ðe læs ðe heom become þe
hæfigtyma cwide, þe ðe witega cwæð be summum leodscipe ðus: <foreign>Et
iratus est furore Dominus in populo suo & abhominatus est hereditatem suam,
& cetera</foreign>: Drihten wearð yrre mid gramen his folce & he onscunode his
yrfwerdnesse, & he betæhte heom on hæðenra handum, & heora
feond soðlice hæfdon heora geweald, & heom swiðe dræhton þa
derigendlice fynd, & heo wurdon iætmette under heora handum.
 813. Nolde Machabeus, þe mæræ Godes cempa, habben ðisne
dom ðurh his Drihtnes yrre, ac him wæs leofre, þet he mid ileafan
clypode on eornost to Gode þysne oðerne cwide: <foreign>Da nobis, Domine, auxilium
de tribulatione, quia uana salus hominis, & cetera</foreign>: Sule us, leofæ
Drihten, þinne soðan fultum on ure dræfednesse & do us strengran,
for þan ðe monnes fultum is unmihtig & idel.
 825. Ac uten wurcæn mihte on ðone almihtigæ God, & he
to nohte dæð ure derigendlicæ feond.
 828. Machabeus þa gefylde þas foresæde word mid stronglice
weorcum, & oferwan his feond, & beð for þi isette his sigefesta
dæda on ðam bocum on bibliothecan Gode to wurðmente.

END_TEXT
START_TEXT

ÆLet 4 (SigeweardZ)
B1.8.4.4.
Letter to Sigeweard ['On the Old and New Testament'] (Oxford, Bodleian Library, MS. Laud Misc. 509 fols. 120v-141v: Crawford 1922, 15-75.



 1. <foreign>Incipit libellus de ueteri testamento et nouo.</foreign> þis gewrit
wæs to anum men gediht ac hit mæg swa ðeah manegum fremian.
 1. ÆLFRIC ABBOD GRET FREONDLICE SIGWERD æt Eastheolon.
 1. Ic secge þe to soðan þæt se bið swiþe wis, se þe
mid weorcum spricð, & se hæfð forþgang for Gode & for worulde,
se ðe mid godum weorcum hine sylfne geglengð, & þæt is swiðe
geswutelod on halgum gesetnissum þæt þa halgan weras þe gode weorc
beeodon, þæt hi wurðfulle wæron on þissere worulde, & nu halige
sindon on heofenan rices mirhþe, & heora gemynd þurhwunað nu a to
worulde for heora anrædnisse & heora trywðe wið God.
 8. Ða gimeleasan men, þe heora lif adrugon on ealre idelnisse,
& swa geendodon, heora gemynd is forgiten on halgum gewritum, buton
þæt secgað þa ealdan gesetnissa heora yfelan dæda & þæt
þæt hig fordemde sindon.
 11. Ðu bæde me for oft Engliscra gewritena, & ic þe ne
getiðode ealles swa timlice, ær ðam þe þu mid weorcum þæs
gewilnodest æt me, þa ða þu me bæde for Godes lufon georne þæt
ic þe æt ham æt þinum huse gespræce, & þu ða swiðe
mændest, þa þa ic mid þe wæs, þæt þu mine gewrita begitan ne
mihtest.
 16. Nu wille ic þæt þu hæbbe huru þis litle, nu ðe
wisdom gelicað & þu hine habban wilt, þæt þu ealles ne beo minra
boca bedæled.
 18. God lufað þa godan weorc, & he wyle hig habban æt
us, & hit ys awriten witodlice be him þæt he sylf blissað on his
agenum weorcum, swa swa se sealmwirhta þus sang be him: <foreign>Sit gloria Domini in
seculum seculi; letabitur Dominus in operibus suis</foreign>, ðæt ys on Engliscre
spræce: Si ures Drihtenes wuldor on worulda woruldum; ure Drihten blissað
on his agenum weorcum.
 23. Þus cwæþ se witega.
 24. Se ælmihtiga Scippend geswutelode hine sylfne þurh þa
micclan weorc ðe he geworhte æt fruman, & wolde þæt ða
gesceafta gesawon his mærða & on wuldre mid him wunodon on ecnisse on
his underþeodnisse him æfre gehirsume, for ðam þe hit ys swiðe wolic
þæt ða geworhtan gesceafta þam ne beon gehirsume þe hi gesceop &
geworhte.
 29. Næs þeos woruld æt fruman, ac hi geworhte God silf, se
þe æfre þurhwunode buton ælcum anginne on his miclan wuldre & on
his mægenþrimnisse eall swa mihtig swa he nu ys & eall swa micel on
his leohte, for ðan ðe he ys soð leoht & lif & soðfæstnisse,
& se ræd wæs æfre on his rædfæstum geþance, þæt he
wircan wolde þa wundorlican gesceafta, be þan ðe he wolde þurh his
micclan wisdom þa gesceafta gescippan & þurh his soðan lufe hig
liffæstan on þam life, þe hig habbað.
 36. Her is seo halige þrinnis on þisum þrim mannum: se
ælmihtiga Fæder of nanum oðrum gecumen, & se micla Wisdom of þam
wisan Fæder æfre of him anum butan anginne acenned, se þe us alisde of
urum þeowte syððan mid þære menniscnisse, þe he of Marian genam;
nu is heora begra lufu him bam æfre gemæne, þæt is se Halga Gast,
þe ealle þing geliffæst, swa micel & swa mihtig, þæt he mid his
gife ealle þa englas onliht, þe eardiað on heofenum, & ealra manna
heortan, þe on middanearde libbað, þa þe rihtlice gelifað on þone
lifiendan God, & ealra manna synna soðlice forgifð, þam þe heora
synna silfwilles behreowsiað, & nis nan forgifenis buton þurh his gife;
and he spræc þurh witegan, þe witegodon ymbe Crist, for þan þe he ys
se willa & witodlice lufu þæs Fæder & þæs Suna, swa swa we
sædon ær.
 48. Seofonfealde gifa he gifð mancynne git, be þam ic awrat
ær on sumum oðrum gewrite on Engliscre spræce, swa swa Isaias se witega
hit on bec sette on his witegunge.
 51. Se ælmihtiga Scippend, ða ða he englas gesceop, þa
geworhte he þurh his wisdom tyn engla werod on þam forman dæge on
micelre fægernisse, fela þusenda on ðam frumsceafte, þæt hi on his
wuldre hine wurðedon ealle lichamlease, leohte & strange, buton eallum
synnum on gesælþe libbende, swa wlitiges gecindes, swa we secgan ne magon,
& nan yfel ðing næs on ðam englum þa git, ne nan yfel ne com
ðurh Godes gesceapennisse, for ðan ðe he sylf ys eallgod & ælc god
cimð of him; & ða englas þa wunodon on þam wuldre mid Gode.
 67. Hwæt, þa binnan six dagum, þe se soða God þa
gesceafta gesceop, þe he gescippan wolde, gesceawode se an engel þe
þær ænlicost wæs, hu fæger he silf wæs & hu scinende on
wuldre, & cunnode his mihte, þæt he mihtig wæs gesceapen, & him
wel gelicode his wurðfulniss þa: se hatte Lucifer, þæt ys Leohtberend,
for ðære miclan beorhtnisse his mæran hiwes.
 79. Ða þuhte him to huxlic, þæt he hiran sceolde ænigum
hlaforde, þa he swa ænlic wæs, & nolde wurðian þone, þe hine
geworhte, & him þancian æfre ðæs þe he him forgeaf & beon
him underðeodd þæs ðe swiþor geornlice for þære micclan
mærðe þe he hine gemæðegode.
 87. He nolde þa habban his Scippend him to hlaforde, ne he nolde
þurhwunian on ðære soþfæstnisse ðæs soðfæstan Godes sunu,
þe hine gesceop fægerne, ac wolde mid riccetere him rice gewinnan &
þurh modignisse hine macian to Gode, & nam him gegadan ongean Godes
willan to his unræde on eornost gefæstnod.
 96. Ða næfde he nan setl, hwær he sittan mihte, for ðan
ðe nan heofon nolde hine aberan, ne nan rice næs, þe his mihte beon
ongean Godes willan, þe geworhte ealle ðinc.
 101. Ða afunde se modiga, hwilce his mihta wæron, þa þa
his fet ne mihton furðon ahwar standan, ac he feoll ða adun to deofle
awend, & ealle his gegadan of ðam Godes hirede in to helle wite be heora
gewirhtum.
 108. Ða on ðam sixtan dæge, siþþan ðis gedon wæs,
gesceop se ælmihtiga God mannan of eorðan ADAM mid his handum & him
sawle forgeaf, & EVAN eft siþþan of Adames ribbe, þæt hi sceoldon
habban, & heora ofspring mid him, þa fægeran wununge þe se feond
forleas, gif hi gehirsumedon heora Scippende on riht.
 117. Ða beswac se deofol siððan eft þa men, þæt hi
Godes bebod tobræcon forraþe & wurdon þa deadlice, & adræfde
butu of ðære myrhþe to þisum middanearde, & on sorhge leofodon
& on geswincum siþþan, & eall heora ofsprinc þe him of com
siððan, oþ þæt ure hælend Crist ure yfel gebette, swa swa þeos
racu æfter us segð.
 127. We nymað of þam bocum þas endebyrdnysse, þe Moises
awrat, se mæra heretoga, swa swa him God silf dihte on heora
sunderspræce, þa þa he mid Gode wunode on þam munte Sinai feowertig
daga on an, & underfeng his lare, & he ætes ne gimde on eallum þam
fyrste for ðære miclan bisnunge þæra boca lare.
 137. Fif bec he awrat mid wundorlicum dihte.
 138. Seo forme ys Genesis, þe befehð þas racu ærest fram
frumsceafte, & be Adames synne & hu he leofode nigan hund geara on
þære forman ylde þissere worulde, & bearn gestrinde be his gebeddan
Euan, & he siððan gewat mid sorge to helle.
 145. Cain wæs his sunu, se acwealde his broðor, Abel gehaten,
unscildigne mannan for his agenum andan, þe he hæfde to him, & Caines
ofspring, þe him of com, siððan eall wearð adrenced on þam deopan
flode, þe on Noes dagum adydde eall mancinn buton þam eahta mannum, ðe
binnan þam arce wæron, & of þam yfelan teame ne com nan ðing
siþþan.
 156. Ac Adam gestrinde æfter Abeles slege oðerne sunu, se
wæs Seth gehaten, of ðam strenge com þæt þæt cucu belaf, Noe
& his wif & heora þri suna, Sem, Cham & Iafeth mid heora þrim
wifum.
 161. We secgað nu mid ofste þas endebirdnisse, for þan ðe
we oft habbað ymbe þis awriten mid maran andgite, þa þu miht sceawian,
& eac ða getacnunga, þæt Adam getacnude, þe on ðam sixtan
dæge gesceapen wæs þurh God, urne Hælend Crist , þe com to
þissere worulde, & us geedniwode to his gelicnisse.
 171. Eua getacnode, þe of Adames sidan.
 172. God silf geworhte, Godes gelaðunge, þe of Cristes sidan
siþþan wearð acenned.
 175. Abeles slege soðlice getacnode ures Hælendes slege, þe
ða Iudeiscan ofslogon, yfele gebroðra swa swa Cain wæs.
 178. Seth, Adames sunu & eac se þridda ys gesæd ærist,
& he getacnode untwilice Crist, se þe of deaðe aras on ðam þriddan
dæge.
 182. Enoh wæs geciged se seofoða man fram Adame; he worhte
Godes willan & God hine ða genam mid ansundum lichaman of þisum life
upp, & he ys cucu git, swa swa Helias, se æðela witega, þe wæs
eal swa genumen to þam oðrum life, & hi cumað begen togeanes
Antecriste, þæt hig his leasunga alecgon þurh God, & beoð þonne
ofslegen þurh ðone sylfan feond, & hi eft arisað, swa swa ealle men
doð.
 195. Noe, þe on ðam arce wæs on ðam miclum flode, þe
ealle woruld adrencte buton þam eahta mannum, ys gereht <foreign>requies</foreign>, þæt
is rest on Englisc; & he getacnode Crist, þe for ðy com to us, þæt
he us of yðum þissere worulde to reste gebrohte & to blisse mid him.
 203. And swa forð oð ende, ælc halig fæder mid wordum
oþþe mid weorcum cyddon urne Hælend & his fær witodlice.
 208. Her wæs seo forme yld þissere worulde, & seo oðer
yld wæs þissere worulde oð Abrahames timan, þæs ealdan
heahfæderes.
 212. Nu segð us seo boc be Noes ofspringe, þæt his suna
gestrindon twa & hundseofontig suna; þa begunnon to wircenne þa
wundorlican burh & þone heagan stipel, þe sceolde astigan upp to
heofenum, be heora unræde; ac God silf com þærto & sceawode heora
weorc & sealde heora ælcum synderlice spræce, þæt heora ælcum
wæs uncuð hwæt oþer sæde, & hi swa geswicon sona þære
getimbrunge, & hi ða toferdon to fyrlenum lande on swa manegum gereordum
swa þæra manna wæs.
 227. On þære ylcan ylde man arærde hæðengild wide
geond þas woruld, swa swa we awriton æror on oðrum larspellum to
geleafan trimminge, & on þissere ylde þa yfelan leoda, fif burhscira
ðæs fulan mennisces Sodomitisces eardes, mid sweflenum fyre færlice
wurdon ealle forbærnde, & heora burga samod, buton Loþe anum, þe God
alædde þanon mid his ðrim hiwum for his rihtwisnisse.
 239. Of Noes yldstan sunu, þe wæs Sem gehaten, com þæt
Ebreisce folc, þe on God gelifde, Abrahames forðfæderas, & his
fæder wæs Tare, se eardode ærest on Chaldea rice, oð þæt
Abraham ferde be Godes hæse to Chananeiscan earde, þær his cynn
siððan wunode.
 247. Abraham, se heahfæder, hæfde twegen suna, Ismæl &
Isaac, & he wurþode God mid ealre his heortan, & se heofonlica God
him gelome to spræc for his micclan geleafan, for þan þe he wolde
offrian his agenne sunu Gode, Isaac þone leofran, to lace on his weofode on
þa ealdan wisan, gif hit God swa wolde.
 257. God þa hine gebletsode & his bearn wæs gesund, &
God silf him behet, þæt þurh his cyn sceolde eall mannkynn beon
gebletsod for his micclan geleafan & for his gehirsumnisse, þe he
hæfde to Gode.
 263. Abraham, þe wolde Isaac geoffrian be Godes hæse, hæfde
getacnunge þæs heofonlican Fæder, þe his Sunu asende to cwale for us,
& Isaac getacnode þone Hælend Crist, ðe acweald wæs for us.
 270. Seo þridde yld wæs ða wuniende oð Dauid, þone
mæran cyning Abrahames cynnes; of ðam com Crist siððan, þe eall
mancynn alysde.
 274. Of Cham, Noes suna, com þæt Chananeisce folc, & of
Iaphet, þam ginstan, þe wæs gebletsod þurh Noe, com þæt
norðerne mennisc be þære Norðsæ, for þan þe ðri dælas sind
gedælede þurh hig, Asia on eastrice þam yldstan suna, Affrica on
suðdæle þæs Chames cynne, & Europa on norðdæle Iapheþes
ofspringe.
 283. & se ælmihtiga God æfter Noes flode eallum mancinne
forgeaf him gemænlice fisccinn & fugolcinn & þa fiðerfetan deor
& þa clænan nytena for his micclan ciste; ac he forbead swa þeah
blod to þicgenne.
 290. Isaac þa gestrynde Esau & Iacob, twegen getwisan on
micelre getacnunge.
 293. Ac se gingra broðor, þe Iacob wæs gehaten, wæs Gode
leofre for his godum þeawum, & for his bilewitnisse he wearð
gebletsod.
 297. Se gestrynde twelf suna; þa syndon heahfæderas, namcuðe
weras.
 299. & wearð þa micel hunger seofon gear on an, & hig
siþodon ealle to Egipta lande, þær hi bigleofan fundon.
 302. His ginsta sunu buton anum, wæs Ioseph gehaten, wearð
ðær hlaford on Egipta lande under þam cininge, him swiðe gecweme,
& he heold his fæder on fullum wurðscipe þær mid eallum his
broðrum & heora bearnum samod; & se Ioseph leofode on þam lande
mærlice hundteontig geara & tin to eacan, & seo boc Genesis
geendað þus her.
 313. Seo oþer boc ys Exodus gehaten, þe Moyses awrat be þam
miclum tacnum & be þam tyn witum, þe wurdon þa gefremode ofer Pharao
þone cining & ofer his folce þurh ðone ælmihtigan God on Moises
timan.
 319. Se wearð acenned, swa swa us kyð þeos boc, & his
broðer Aaron, Amrames sunu, on Pharaones dæge, Gode swiþe dyre, swiðe
mihtige menn on manegum wundrum.
 324. Ða wolde God habban þæt folc of ðam lande Abrahames
cynnes eft to heora earde.
 327. Ac se Pharao nolde þæt folc fram him lætan, ær
þan þe God him sende swiðlice ogan tyn cinna wita for his
teonræddenne.
 331. & Moises þa siððan þæt manncinn gelædde of
Pharaones ðeowte æfter feowerhund gearum, siþþan Iacob þider com mid
þam Ebreiscan kinne.
 335. On þære fyrde wæron, þe ferdon fram Egipte, sixhund
þusend manna butan wifum & cildum, & butan þære mægðe Leui,
þe næs genamod þærto.
 340. Moyses hig lædde þa þurh Godes mihte ealle ofer ða
Readan Sæ, swa swa we rædað on bocum: & Pharao se kyning ferde him
æthindan on git mid maran fyrde, wolde þæt folc habban ongean to his
lande to his laðum þeowte.
 347. Þa geopenode seo sæ togeanes Moysen & þæt
wæter him stod swilce stanweallas bufan heora heafdum, & hi eodon be
þam grundum, oð þæt hi up comon ealle gesunde, heriende mid sange
þone heofenlican God.
 354. Moyses þa sloh þa sæ mid his girde & þæt
wæter þa feoll ofer Pharaones fyrde ofer his menifealdum crætum &
his mærlicum riddum & adrencte hi ealle, þæt þær an mann ne
belaf.
 359. Nu segð us seo boc, þæt God siððan afedde ealne
þone here mid heofonlicum mete, & him ælce dæg com edniwe of
heofenum feowertig wintra fyrst on þam westene farende, & of heardum
stane him com yrnende wæter, & God him sette æ, þæt ys open
lagu, þam folce to steore on þam fif bocum, þe Moyses awrat, swa swa him
gewissode God.
 370. Ða twa bec we nemnodon; Leuiticus is seo þridde, Numerus
feorðe; seo fifte ys gehaten Deuteronomium, þæt ys oþer lagu.
 374. Ðas ðreo bec us secgað hu hig siþþan ferdon ofer
þæt widgille westen þær þær nan mann ne wunode ær, & be
þam miclum wundrum, þe God worhte on him binnan þam feowertigum gearum on
ealre þare racu; & we habbað awend witodlice on Englisc.
 382. On þam mann mæg gehiran, hu se heofonlica God spræc
mid weorcum & mid wundrum him to; & he eac þa weorc on gewritum
afæstnode mannum to gemynde on miclum getacnungum.
 388. & Moises se mæra, mid þam þe he wæs on ylde
hundtwentig wintra, ða gewat he of life, & God silf hine bebirigde &
gesette Iosue on Moyses stede þam mannum to heretogan, Moyses hæfde hine
ær gebletsod, & God silf him behet þæt he wolde mid him beon, swa
swa he mid Moyse wæs, on miclum wundrum.
 399. Seo boc þe he gesette, Liber Iosue, segð hu he ferde mid
Israhela folce to Abrahames earde, & hu he þone eard gewann, & hu seo
sunne ætstod, oð þæt he sige hæfde, & hu he þone eard ealne
todælde.
 405. Ðis ic awende eac on Englisc hwilon æþelwerde
ealdormen; on þam man mæg sceawian Godes micclan wundra mid weorcum
gefremode.
 409. His fæder hatte Nun, & he leofode hund geara & tyn
gear to eacan, & he siþþan gewat æfter his micclan sige, &
þæt mennisc ðær siþþan þone eard bogodan under Moises lage.
 415. Iosue hæfde ðæs Hælendes getacnunge, mid þam þe
he gelædde to þam lande þæt folc, þe him behaten wæs, swa swa se
Hælend deð, þe læt to heofenan rice þa ðe on hine gelyfað, gif
hi mid godum weorcum hine gegladiað.
 422. Æfter þisum wæron witodlice deman on þam ylcan earde
on Israhela þeode, þe þam folce wissodon, swa swa hit awriten ys on Liber
Iudicum, þæt ys demena boc.
 427. Seo boc us segð swutollice be þam folce, þæt hi on
sibbe wunedon swa lange swa hi wurðodon þone heofonlican God on his
bigengum georne, & swa oft swa hi forleton þone lifiendan God, þonne
wurdon hi gehergode & to hospe gedonne fram hæðenum leodum, þe him
abutan eardodon.
 436. Eft þonne hi clipodon on eornost to Gode mid soþre
dædbote, þonne sende he him fultum þurh sumne deman, þe wiðsette
heora feondum & hi alisde of heora yrmðe; & hi lange swa on þam
lande eardodon.
 442. Ðis man mæg rædan, se þe his recð to gehirenne, on
þære Engliscan bec, þe ic awende be þisum.
 443. Ic þohte þæt ge woldon þurh ða wundorlican race
eower mod awendan to Godes willan on eornost; ac beo þeos boc her þus
geendod.
 445. An wimman hatte Ruth þe wæs æfter þisum Moabiscre
þeode, ac heo wearð geæwnod Iessan ealdan fæder & se Iesse wæs
DAVIDES fæder.
 447. Seo boc þe þis segð hatte <foreign>Liber Ruth</foreign>, & heo is
geendebyrd on ure bibliothecan.
 449. Æfter þisum demum þæt Israhela folc gecuron him
ciningas, swa swa us cyð seo racu, on Samueles timan, þæs soðfæstan
witegan.
 450. Be þam sind awritene witodlice feower bec, þa sind
gehatenne Liber Regum on Leden, þæt ys cininga boc gecweden swa on an,
& Verba Dierum lið þærto geiced; seo ys seo fifte boc, for fela
gewissungum þe seo an boc hæfð toforan þam oðrum, & þas bec
awriton Samuel & Malachim.
 455. On þisum bocum us segð þæt Saul wæs gecoren
ærest to cyninge on Israhela þeode, for þan þe hig woldon sumne
weriend habban, þe hi geheolde wið þæt hæþene folc, & cyddon
heora willan þam witegan Samuele, þæt hig heora cynne cining habban
woldon, swa swa oðre leodscipas on eallum lande hæfdon.
 459. Hwæt þa Samuel sæde þæt Gode, & God him
geþafode þæt hig setton him to kininge Saul, Cises sunu, & he
siððan rixode feowertig geara fæc, & þæt folc bewerode wið
þa hæþenan leoda heardlice mid wæmmum, þeah þe he misferde on
manegum oðrum þingum.
 463. David, Iessan sunu, se deorwurða sealmwirhta of þam
firmestan kynne, þe wæs gecweden Iudan, wearð þurh God gecoren to
cininge siþþan on Israhela þeode hig to bewerienne, & he stranglice
rixode, & bewerode þæt folc wið þa hæðenan leoda ðe him on
wunnon/, & he hæfde æfre sige & ofsloh þa hæðenan on
ælcum/ gefeohte, for þan þe he wurðode þonne ælmihtigan God mid
ealre heortan, & mid godum weorcum he geglende his kynedom & þæs
kynedomes geweold feowertig geara on an, & his hlysa is fulcuð on
geleafullum bocum.
 471. And seo feorðe yld þissere worulde stod fram Dauide oð
Daniele þam witegan.
 472. Dauid is gecweden fortis manum; on andgitte þæt ys
stranghynde on Englisc, for þan þe he gewylde þone wildan beran & his
ceaflas totær buton ælcum wæmne, & þa wildan leo he gewylde eal
swa; tobræc hire ceaflas mid his barum handum.
 476. & he eode to anwige ongean þone ent, Goliam gehaten,
þa þa he cniht wæs, & mid his liðeran ofwearp þone geleafleasan
ent, þæt he læg geswogen & sloh him of þæt heafod & on
fleame gebrohte þa Philisteos ealle, þe fuhton wið Saul, & he sige
þa hæfde.
 480. He hæfde getacnunge þæs Hælendes Cristes, þe ys
stranghynde, þe þone hetolan deofol eaðelice gewilde, & him of gewann
ealle þa geleafullan on his gelaðunge, swa swa Dauid gelæhte þæt
scep of þam deorum.
 483. He ys halig witega, & he witegode fela ymbe urne Hælend
Crist, swa swa us kyþað þa sealmas, þe he þurh Godes gast Gode to
lofe gesang, & se Saltere ys an boc, þe he gesette þurh God betwux
oðrum bocum on þære bibliothecan.
 487. He gesette on his ylde his sunu to cininge, þone snoteran
Salomon, & he siþþan rixode feowertig wintra on fulre sibbe æfre,
& for his micclum wisdome hyne wurðodon ciningas, & man his wisdom
sohte of fyrlenum eardum, & of gehwilcum landum him comon lac to
wurðscipe, & he his folc geheold butan ælcum gefeohte.
 492. He arærde Gode þæt ænlice tempel binnan Hierusalem
on wunderlicum cræfte swa fægere getimbrod & swa fæste getrymmed
& swa widgille hus oferworht mid golde & mid hwitum seolfre, swa we
secgan ne magon.
 495. He gesette þreo bec þurh his snoternisse.
 495. An ys Parabole, þæt ys bigspellboc, na swilce ge
secgað, ac wisdomes bigspell & warnung wið disig, & hu man selost
mæg synna forbugan, & þone weg gefaran þe gewissað to Gode.
 498. Oþer ys gecweden <foreign>Ecclesiastices</foreign>, þæt ys on Englisc
ealra þeoda ræd & deaflic to gehirenne on healicum gemote.
 500. Seo þridde ys gecweden Cantica Canticorum, þæt segð
on Englisc ealra sanga fyrmest þone he sang be Criste & be Cristes
circean, þæt ys eall seo laþung þe gelyfð on Crist; & þas bec
standað nu on þære bibliotheca.
 503. Salomon ys gecweden gesibsum on Englisc, & he getacnode
urne Hælend Crist, þe us sibbe brohte, & ys þære sibbe ealdor, se
þe us geðeodde to engla werodum, & us circean arærde, ðe is his
gelaðung.
 507. Nu standað manega cyningas on þæra Cininga Bocum, be
þam ic gesette eac sume boc on Englisc.
 508. Sume hig wæron rihtwise & wurþodon a God, swa swa
Ezechias wæs & siþþan Iosias, & eac sume oþre, þe
sigefæste wæron & heora kynedom heolden kenlice þurh Gode, þe hig
wurðodon, & hi wunodon on friðe.
 511. Sume wæron arlease & swiðe yfele ferdon, þonne hi
Godes ne gimdon, ne God him ne fylste; & amyrdon heora folc þurh heora
mandæda & on bysmore leofdon þurh geleafleaste, & yfele geendodon
on heora unhlisan, swa swa Sedechias, se ungesæliga kining, þe mann
gelædde on bendum to Babilonian birig, & man ofsloh his twegen suna
ætforan his gesihþe & hine ablende siððan & gesette hine on
cweartern & þam eardum becom oðer wracu siððan.
 519. Nabochodonosor, se namcuða cining on Chaldeiscum earde, com
to Hierusalem mid micelre fyrde, & þæt manncyn ofsloh, & þa burh
towende, & þæt tempel towearp æfter feowerhund gearum þæs þe
hit gesett wæs, for ðæra kininga geleafleaste, þe forleton heora
Drihten, & þæs folces gimeleaste, þe ne gimde Godes; &
gelædde þone kining to Chaldea mid him, Achim gehaten, swiðe huxlice,
þæt he mihte oncnawan his manfullan dæda huru on þam hæftnede
wið þone heofenlican God.
 526. Se Chaldea cininc com þa to his earde mid þære huðe
& þære herelafe, on ðære wæs Daniel, se deorwyrða witega,
& þa þry cnihtas, þe synt gehatenne þus, SIDRAC, MISAAC ET
ABDENAGO, & on oþre wisan hi wæron gehatene Annanias, Azarias,
Misael.
 529. Ðas þri cnihtas het se cyning awurpan in to byrnendum
ofne; ac heora bendas sona wurdon forswælede, & hig gesunde eodon,
heriende mid sange þone heofenlican God, þe hi swa geheold on þam hatan
ofne, þæt heora fex næs furðon forswæled.
 533. & se kining hi het þa gan of þam ofne.
 535. Her ongan seo fifte yld þissere worulde; seo stod swa
astreht oð þæt Crist sylf com on þære sixtan ylde to þissere
worulde on menniscum gecynde of Marian innoðe, se þe æfre wæs God mid
his ælmihtigan Fæder.
 538. Seo herelaf ða wunode þæs gehergodan folces on
Chaldeiscum earde under þam kininge, gecnæwe heora synna wið þone
ælmihtigan God.
 540. Hundseofontig geara hi wunodon þær on þeowte, oð
þæt Cirus cyning hi asende eft ongean to Iudea lande, þanon þe hi
alædde wæron, and het hig eft aræran þæt ænlice tempel, swa
swa se ælmihtiga God on his mod asende, þæt he his folce mildsode
æfter swa micelre yrmðe; & hi þær siþþan wunedon, oð
þæt Crist sylf wearð geboren.
 552. Nu sindon twa mære bec gesette on endebyrdnysse to
Salomones bocum, swilce he hig gedihte; for þære gelicnisse his gelogodan
spræce & for þære getingnysse hig man getitelode him; ac Iesus hi
gesette, Siraces sunu: an ys Liber Sapientie, þæt ys, wisdomes boc, seo
oðer ys gecweden.
 561. Ecclesiasticus, swiðe micele bec, & man hig ræt on
circan to micclum wisdome swiðe gewunelice.
 564. We nymað þa witegan nu þe witegodon embe Crist þurh
þone Halgan Gast be þæs Hælendes tokime to þisum middanearde on
soðre menniscnisse, swa swa we wyllað awritan heræfter.
 570. Isaias wæs gehaten sum halig witega on ðæra kininga
timan, swa swa us kyð seo boc.
 572. Se witegode be Criste swiðe gewislice, swilce he godspellere
wære, swiðe gewyrdelice, & cwæð on his gesetnysse swa swa we
secgað her: <foreign>Ecce uirgo concipiet & pariet filium & uocabitur nomen
eius Emmanuel, & reliqua</foreign>.
 579. Efne mæden sceal geeacnian & oncennan sunu & his
nama bið geciged God sylf ys mid us.
 583. Eft se ylca witega awrat on his gesetnysse: <foreign>Puer natus est
nobis & filius datus est nobis, & reliqua</foreign>: Vs ys cild acenned: &
us ys sunu forgifen & his ealdordom ys on eaxle, & his nama bið
gehaten wundorlic, rædbora, witodlice strang God & fæder towerdre
worulde, soðlice sibbe ealdor, & his kynedom bið menigfeald, & ne
bið nan ende his ecan sibbe.
 594. His boc ys swiðe micel & menigfeald be Criste & be
Godes mærðe, be eallum mancinne on gastlicum andgitte on Godes
gelaþunge.
 597. He bodode geleafan on Iudea lande & unriht forbead, oð
þæt se reða kyning, Mannases gehaten, Ezechian sunu, hine tocleaf on twa
& hine acwealde swa.
 603. Hieremias se witega wæs on þam lande swiðe halig witega
fram his cildhade; be þam cwæð God sylf to him: Ic þe gecuðe
soðlice ær þan þe ic þe gesceope on þinre modor innoðe, & ic
þe gehalgode ær þan þe þu acenned wurde, & ic þe gesette
þeodum to witegan.
 611. He wunode on clænnysse, & he awrat ane boc þurh
þone Halgan Gast on his witegunge, micele & menigfealde, þam mannum to
lare, of gastlicum andgitte eac be þam Hælende.
 617. He wearð oft gebend & gebroht on cweartern for his
halgan lare, & he heofode micclum þæs folces synna, swa swa his boc us
segð, & he wearð oftorfod mid stanum æt nextan on Egipta lande for
his geleafan.
 623. Plato se uðwita & se wisosta mann on hæðenum folce
hæfde hine gesprecen, & se witega þa hine gewissode, þæt he
cuðe gelyfan on þone lifiendan God, swa swa Agustinus hit on bocum gesette;
& Ieremias ys ure witega synderlice.
 631. Ezechiel se witega wearð gehergod mid þam folce, þa þa
se Chaldeisca kining acwealde ða Iudeiscan & ða herelafe to his lande
adraf, þa þa Daniel se witega wearð eac gelæht.
 636. & Ezechiel ða on þeowte þær wunode & witegode
þær, & awrat ane boc micele on gesetnisse be þam mancynne & be
urum Drihtene, swiðe deop on andgite, oð þæt se heafodman þæs
gehergodan folces hine acwealde, swa swa us kyð sum lareow.
 645. Daniel se witega wunude on Chaldea, wurðfull þam ciningum,
& awrat ane boc on his witegunge, þe him God sylf onwreah, & he
swutelice sæde on his gesetnisse be Cristes acennednisse, swa swa he com to
mannum feowerhund geara & hundnigontig geara fram Darie ðam cining, oð
þæt ure Drihten com on soðre menniscnisse of Marian innoþe.
 655. His boc is swiðe micel on manegum getacnungum, langsum her
to secgende be hire gesetnyssum & hu he wæs aworpen þam wildum leonum,
be þam we awriton on Englisc on sumum spelle hwilon.
 661. He næs na ofslagen, ac he him sylf gewat, þa þa he hund
geara wæs & tyn gear on ylde, & he wæs bebirged on Babilonia.
 666. Twelf witegan syndon to eacan þisum git, ðe twelf bec
awriton on heora witegunge be sumum dæle læssan on gesetnysse, micele on
andgitte be Cristes menniscnysse & be Godes folce, swa swa God him
onwreah.
 673. Ðæra naman we willað awritan on þisum cwyde: OSEE,
IOHEL, AMOS, ABDIAS, IONAS se þe ðreo niht wæs wiðinnan þam hwale,
& se hwæl hine abær to Niniuea birig, & seo dæd getacnode ures
Drihtenes deað, þe læg on birgine swa langum fæce, ac he aras of
deaðe þurh his drihtenlican mihte MICHEAS, NAVM, ABBACVC, se namnode þone
Hælend be his naman þus: <foreign>Ego autem in Domino gaudebo & exultabo in
Deo Iesu meo</foreign>, ðæt ys on Englisc; Ic blissie on Drihtene & ic
fægnie on Gode minum Hælende.
 688. Iesus wæs gehaten ure Hælend on life, & swa sæde
þes witega, ær ðan þe he wurde acenned, & swa swa se heahengel hit
sæde on þam godspelle.
 693. He ys gehaten eac Crist; be þam cwæð sum witega for
fela hund gearum, ær þan þe he acenned wurde: <foreign>Adstiterunt reges terre
& principes conuenerunt in unum aduersus Dominum & aduersus Christum
eius</foreign>, Eorðlice ciningas & ealdormenn arison ongean urne Drihten &
þone Hælend Crist; þæt wæs Herodes cining & Pilatus
ealdormann, swa swa ða apostolas be þam understodon; Sophonias, AGGEUS,
Zacharias, Malachias.
 707. Wæron eac oðre witegan, þe ne writon nane bec, swa swa
wæs Helias & Heliseus, ac heora wundra syndon awritene swa ðeah on
þæra Cininga Bocum on fulcuðum gemynde.
 712. Tyn mædena wæron on mislicre tide on hæþenum
leodum, þa man het Sibillas, þæt synd witegestran, & hi witegodon
ealle be þam Hælende Criste, & heora bec setton swiðe swutelice
ðurh þone soþan God be ealre his fare mid fullum geleafan, for ðan þe
God wolde him gewitan habban of hæðenum leodum & of geleafullum; ac
heora bec ne synd na on ure gesetnissum on þære biblioþecan swa swa
þas oðre beoð.
 726. Esdras se writere awrat ane boc, hu þæt folc com ongean
fram Chaldea lande to Iudea lande & hi Hierusalem þa burh eft arærdon,
& þæt tempel þærbinnan, swa swa Cirus kining him sealde leafe
æfter hundseofontigon gearum, þæt hi heora eard bogodon, & seo boc
ys geendebyrd on þissere gesetnysse mid deopum andgitte on diglum
getacnungum.
 737. Iob wæs gehaten sum heah Godes þegen on þam lande Chus,
swiðe geleafull wer, welig on æhtum; se wearð afandod þurh þone
swicolan deofol, swa swa his boc us segð, þe he sylf gesette siþþan he
afandod wæs, be þam ic awende on Englisc sumne cwide iu, & hit ys eac
witegung witodlice be Criste & be his gelaþunge, swa swa lareowas
secgað, & seo boc ys geendebyrd on þissere gesetnysse.
 750. Sum Iudeisc man wearð eac afandod, Tobias gehaten, swiðe
ælmesgeorn & swiþe gelyfed on þone lyfiendan God.
 753. Se wæs eac gehergod to Sirian lande, ac he heold swa þeah
his geleafan þær mid godum weorcum & God his afandode, swa þæt he
blind wearð and swa wunode tyn gear; ac God hine gehælde eft þurh his
heahengel, Raphael gehaten, swa swa seo racu us segð on his agenre bec, þe
he sylf awrat, & seo boc ys geteald to þisum getele, for ðan þe
þæron ys eac swilce getacnung.
 766. Hester seo cwen, þe hire kynn ahredde, hæfð eac ane boc
on þisum getele, for ðan þe Godes lof ys gelogod þæron; ða ic
awende on Englisc on ure wisan sceortlice.
 772. Iudith seo wuduwe, þe oferwann Holofernem þone Siriscan
ealdormann, hæfð hire agene boc betwux þisum bocum be hire agenum sige;
seo ys eac on Englisc on ure wisan gesett eow mannum to bysne, þæt ge
eowerne eard mid wæmnum bewerian wið onwinnendne here.
 781. Twa bec synd gesette æfter cyrclicum þeawum betwux
þisum bocum, þe gebiriað to Godes lofe, Machabeorum gehatene, for heora
micclum gewinne, for ðan þe hig wunnon mid wæmnum þa swiðe wið
þone hæðenan here, þe him on wann swiðe, wolde hig adilegian &
adyddan of þam earde, þe him God forgeaf, & Godes lof alecgan.
 791. Hwæt, þa Mathathias, se mæra Godes þegen, mid his
fif sunum, feaht wið þone here miccle gelomlicor ðonne þu gelyfan
wylle, & hig sige hæfdon þurh þone soðan God, þe hig on gelyfdon
æfter Moyses æ.
 797. Hig noldon na feohtan mid fægerum wordum anum, swa þæt
hi wel spræcon, & awendon þæt eft, þe læs ðe him become se
hefigtima cwyde, þe se witega gecwæð be sumum leodscipe þus: <foreign>Et
iratus est furore Dominus in populo suo & abhominatus hereditatem suam,
& cetera</foreign>: Drihten wearð yrre mid graman his folce, & he onscunode
his yrfewerdnisse, & he betæhte hig on hæþenra handum, & heora
fynd soðlice hæfdon heora geweald, & hig swiðe gedrehton þa
deriendlican/ fynd & hig wurdon geeadmette under heora handum.
 815. Nolde Machabeus, se mæra Godes cempa, habban þisne dom
ðurh his Drihtenes yrre, ac him wæs leofre, þæt he mid geleafan
clipode on his eornost to Gode þisne oðerne cwyde: <foreign>Da nobis, Domine,
auxilium de tribulatione, quia uana salus hominis, & cetera</foreign>: Syle us, leof
Drihten, þinne soðan fultum on ure gedrefednisse & gedo us strengran,
for þan þe mannes fultum ys unmihtig & idel.
 827. Ac uton wyrcean mihte on þone mihtigan God, & he to
nahte gedeð urne deriendlican fynd.
 830. Machabeus þa gefylde ðas foresædan word mid stranglicum
weorcum, & oferwann his fynd, & sint for ði gesette his sigefæstan
dæda on þam twam bocum on bibliothecan Gode to wurðmynte, & ic
awende hig on Englisc & rædon gif ge wyllað eow sylfum to ræde.
 838. <foreign>Explicit de Veteri Testamento. INCIPIT DE NOVO TESTAMENTO</foreign> IC
SECGE ÞE NU, SIWERD, ÐÆT ic her gesett hæbbe þas feawa bysna of
ðan ealdan bocum on þære ealdan gecyðnysse under Moyses æ, &
hu, gif þu wiltest ealne ðone wisdom þe on þam bocum stynt, þonne
woldest þu gelyfan þæt ic na ne wæge on þisum gewrite.
 844. Ic wille nu secgan eft sceortlice þe be þære niwan
gecyðnisse æfter Cristes tocyme, þæt þu mid ealle ne beo þæs
andgites bedæled, þeah þe ðu be fullan underfon ne mage ealle þa
gesetnissa þæs soþan gewrites: bist swa ðeah gebet þurh þas litlan
bysne.
 848. <foreign>Lex & prophete usque ad Iohannem, sicut legitur in
Euangelio</foreign>: Moyses æ wæs & witegan soþlice oð Iohannes wearð
acenned, þe Crist gefullode.
 850. He ys ende þære ealdan æ & æt him ongann seo
godspellbodung, & he wæs acenned on Cristes tocime.
 851. Swa swa dægsteorra on dægred upp gæð ætforan
þære sunnan, swa scean Iohannes on haligre bodunge ætforan þam
Hælende, & he wæs his bydel on his bodunge, & mid his fulluhte
kydde Cristes fulluht toweard.
 855. Crist sylf cwæð be him, þæt ne come nateshwon betwux
wifa bearnum nan mærra man ðonne he wæs; ac Crist næs na geteald to
þissere wiðmetenysse, se þe acenned wæs of ðam clænan mædene.
 858. Ne awrat Iohannes nane boc synderlice, ac his dæda sind
awritene on Drihtenes godspelle, þone he gefullode & his forerynel wæs
on life ge on deaðe, & his hlisa nu stynt swa hwær swa cristendom
bið & þa Cristes bec cumað.
 862. Feower Cristes bec sindon be Criste sylfum awriten.
 862. An ðæra awrat Matheus, þe mid þam Hælende wæs,
his agen leorningcniht on þisum life farende.
 864. & he his wundra geseah & awrat hi on þære bec,
þe him to gemynde þa mihton becuman, on Ebreiscum gereorde æfter Cristes
þrowunge on Iudea lande, þam þe gelyfdon on God; & he ys se forma
godspellere on ðære gesetnisse.
 867. Marcus se godspellere, þe wæs mid Petre on lare, his agen
godsunu on Godes lare geþogen, wrat þa oðre boc be Petres bodunge be
ðam þe he geleornode of his larspellum on Romana byrig, swa swa he gebeden
wæs þurh ða geleafullan, þe gelyfdon on God of þare burhware þurh
Petres bodunge.
 872. Lucas se godspellere awrat ða þriddan boc, se ðe fram
cildhade folgode þam apostolum & mid Paule siþþan siðode on his
fare, & æt him leornode ða godspellican lare on clænisse lybbende,
& awrat þa Cristes boc on Achaian lande mid Greciscum gereorde, swa he of
Paules lare & þæra apostola lare leornode.
 876. Iohannes se apostol on Asian lande, swa swa þa biscopas
bædon, began þa feorðan boc be Cristes godcundnysse, on Greciscum
gereorde, & be ðære deopnysse, þe him Drihten awreah þa þa he
hlinode on his luflicum breoste, on þam ðe wæs behydd se heofonlica
goldhord.
 881. Ðas synd þa feower ean of anum wyllspringe, þe gað of
Paradisum ofer Godes folc wide: & þas feower godspelleras wæron gefyrn
getacnode, swa Ezechiel hi geseah, Matheus on mannes hiwe, Marcus on leon,
Lucas on cealfes, Iohannes on earnes, for ðære getacnunge þe hig
getacnodon.
 885. Matheus awrat be Cristes menniscnisse, & Marcus, swa swa
leo hludswege, clipode on þam wildan mancynne swilce on westene, & Lucas
be þam sacerde Zacharias ongann, þe cealf geoffrode on Godes
onsægednisse, and Iohannes, swa swa earn, þa upplican digolnisse mid his
scearpum eagum sceawode georne & be Cristes godcundnysse his godspell
gesette.
 891. Ðas feower bec kyþað hu Crist com to mannum of Marian
ðam mædene, middaneardes alysend on þære sixtan ylde þissere
worulde, be þan ðe þa witegan hit gewriton on bocum, on Bethleem birig
binnan Iudea on Augustes dagum, þæs æðelan caseres, & englas þa
kyddon his acennednysse mid heofonlicum sange fela þusenda.
 895. Ða comon þri ciningas to Criste mid lacum of eastrice
feorran, & Herodes acwealde ealle þa litlan cild, þe on ðam lande
wæron, þæt he Crist acwealde, ac he ne com him to na, for ðan ðe he
mid swicdome hine swa sohte; & se yfela cining on yrmþum acweal.
 899. Ða bec us secgað swutelice be Criste, hu he wundra worhte
& hu he wæs gefullod & hu he apostolas geceas, þæt sind
ærendracan, twelf on anginne þa þa he ærest bodode.
 902. Þa sint gehatene þisum naman on bocum Petrus &
Andreas, Iacobus & Iohannes Thomas, Matthæus & se oðer Iacob,
Philippus & Bartholomeus, Tatheus, Simon Cananæus & Paulus: ac
Paulus wæs gecoren æfter Cristes upstige, & Mathias eac mann geceas
for Iudan, þe Crist belæwde & þa forloren wæs.
 906. Æfter þisum he geceas twa & hundseofonti to his
lareowdome him to leorningcnihtum, þa he tosende geond eall to ælcere
birig þider þe he towerd wæs, þæt mann wiste his cyme; ac we ne
afundon na awritene heora naman on bocum.
 910. He wunode þa mid mannum on þisum middanearde þreo &
þrittig geara & sumne eacan þærto, & cristendom arærde &
kydde mid wundrum, swa swa his godspell secgað, þæt he Godes sunu ys,
þa þa he þa deadan menn þurh his mihte arærde, & ælce
untrumnysse eaðelice gehælde, & he wæter awende to winlicum drence,
& ofer sæ eode eall drium fotum, & windas gestilde mid his wordes
hæse, & deofla adræfde of gedrehtum wodum, & forgeaf gewitt
æfter wodnysse.
 917. Eft siþþan he þrowode sylfwilles deað on rode ahangen
for ure alysednysse, & of deaðe aras on þam ðriddan dæge, &
astah to heofenum to his heofenlican fæder gewunnenum sige, & gewylt
ealle þing, & cymð to demende eallum mancynne on þam micclan dæge,
ælcum be his dædum.
 921. Ic secge þis sceortlice, for ðan þe ic gesett hæbbe
of þisum feower bocum wel feowertig larspella on Engliscum gereorde &
sumne eacan ðærto, þa þu miht rædan be þissere race on maran
andgite, ðonne ic her secge.
 925. Ða apostoli gesetton eac swilce larspell to þam leodscipum
þe to geleafan bugon, þæt hi þurh ða mynegunge heora mod getrymdon
on Cristes geleafan on þam cristendome, ðe þa niwan asprang on þære
micclan niwan gecyðnysse.
 928. Petrvs se apostol awrat twegen pistolas, ac hig synd maran
þonne man æt mæssan ræt, & habbað langne tige to geleafan
trimminge, & hig synd to bocum getealde on þære bibliothecan.
 931. Iacob se rihtwisa awrat anne pistol micelne on lare mannum to
understandenne, þam þe æniges cristendomes cepað on heora life.
 933. Iohannes se godspellere, Gode to wurðmynte, gesette ðri
pistolas, þæt syndon þreo bec mid lufe afyllede folce to lare.
 935. Iudas se apostol awrat anne pistol, na se forlorena Iudas þe
ðone Hælend belæwde, ac se halga Iudas þe him æfre folgode.
 937. And her sind nu seofon bec on þissere gesetnisse.
 938. Paulus se apostol awrat manega pistolas, for þan þe Crist
hine gesette eallum þeodum to lareowe, & on soþre eufæstnysse he
gesette ða þeawas, ða þa geleafullan folc on heora life healdað, þa
þe hig sylfe gelogiað & heora lif for Gode.
 941. Fiftyne pistolas awrat se an apostol to þam leodscipum, þe
he to geleafan gebigde; þa syndon micele bec on þære bibliothecan &
þa fremiað us to ure rihtinge, gif we þæs leoda lareowes lare
folgiað.
 944. He awrat to þam Romaniscum anne, to Corinthios ii, eac to
Galathas anne, to Ephesios anne, to Philipenses anne, to Thesalonicenses
twegen, to Colosenses anne, eac to Ebreos anne, & to his agenum discipulum
Timotheum twegen, & Titum anne, to Philemonem anne, to Laodicenses anne;
ealles fiftyne, swa hlude swa ðunor, geleafullum folcum.
 950. Be þam ic wille secgan sume feawa word; ærest be ðam
Hælende, hu he us lærde on his halgan godspelle, þa þe hine lufiað:
<foreign>Si diligitis me, mandatu mea seruate, & cetera</foreign>: Gif gelufiað me,
healdað mine beboda.
 953. Se þe me lufað, he healt mine spræce & min Fæder
hine lufað & wit cumað to him & mid him wuniað witodlice
syððan; se þe me ne lufað, ne healt he na mine spræce.
 955. Her we magon gehiran, þæt se Hælend lufað swiðor
þa dæde þonne þa smeðan word: þa word gewitað & þa weorc
standað.
 957. Be þam cwæð Iacob, se rihtwisa apostol: <foreign>Estote
factores uerbi & non auditores tantum fallentes uosmet ipsos</foreign>: Beoð
þæs wordes wircendras witodlice mid dædum & eow sylfe ne
bepæcað, swa þæt ge hlyston þa word ana butan þam weorcum.
 961. Eall swa Iohannes us lærde þisum wordum: <foreign>Filioli mei,
non diligamus uerbo neque lingua, sed opere & ueritate</foreign>: Mine leofan bearn,
ne lufige we, ic bidde, mid worde & mid tungan, ac mid weorce &
soðfæstnysse.
 964. Paulus se apostol be ðam ylcan cwæð: <foreign>Qui dicunt se
nosse Dominum, factis autem negant</foreign>: Hi secgað, þæt hig cunnon þone
soðan God, ac hig mid heora weorcum hine wiðsacað.
 967. Se man, þe behet geswicennysse yfeles & his wedd to
þam sylð & awend þæt eft, hu mæg he ðonne habban þæs
Hælendes fultum, se þe gesihð and gesceawað his heortan, þæt he
wylle awendan his word eft wið hine?
 970. Ac man mot on eornost motian wið his Drihten, se þe wyle
þæt we sprecon mid weorcum wið hine; for þan se ðe wel spricð
& þa word na gelæst, he ne deð nan þingc buton fordemð hine
sylfne.
 974. Lucas se godspellere, se ðe wæs læce on life, gesette
twa bec urum saulum to hæle: an ys seo Cristes boc; oþer ys gecweden
þus, <foreign>Actus Apostolorum</foreign>, þæt ys on Engliscre spræce, þæra
apostola dæda, þe hi dydon ætgædere, & hu hi siððan toferdon
to fyrlenum eardum, swa swa se Hælend bebead on his halgum godspelle,
þæt hig ealle leoda læran sceoldon & gebigan to geleafan mid heora
bodunge.
 980. Petrus bodode on Antiochian byrig, & þær wæron
ærest gecwedene cristene men þurh hine, & he ferde siððan swiþe
fus to Rome, & þær bodode þære burhwure geleafan fif and twentig
wintra mid wundrum & tacnum, oð þæt se casere Nero hine acwealde on
rode.
 983. Paulus ferde wide geond þas woruld bodiende manegum
leodscipum, oð þæt he on last becom in to Rome byrig & þær eac
bodode.
 985. & Nero het þa hine beheafdian on þam ylcan dæge,
þe he aheng Petrum.
 986. Andreas bodode on Achaian lande & on Scithian, & he
syððan wearð on rode ahangen for þæs Hælendes naman.
 988. Iacob se gingra, þe wæs Iohannes broþor, bodode þam
Iudeiscum þe wæron tostengte, þam twelf mægðum, tacna wircende,
oð þæt Herodes cyning hine beheafdode.
 991. Iohannes his broðor bodode on Asia, on easteweardan worulde,
& he ne wearð na ofslagen, ac æfter manegum wundrum he gewat to
Criste, þa þa he on ylde wæs nygan & hundnygontig wintra.
 993. Philippus bodode þam hæðenum folce wið þære
sæ sylfre, & he siððan gewat to Hærapolim & wearð þa
geendod.
 995. Thomas bodode on Parthon & Medon & on Yrcaniam, oð
þæt he com to Indian & þær wearð ofslagen for þone soðan
geleafan.
 997. Bartholomeus bodode on Indian, on þære fyrran Indian,
& þær wearð ofslagen.
 998. Matheus bodode on Ethiopian lande, þæt synd þa
Silhearwan, & se kining hine ofsloh, na se gelyfeda, ac se ungeleaffulla.
 1000. Iacob se rihtwisa wunode on þam lande binnan Hierusalem
bodiende geleafan oð þæt þa Iudeiscan hine acwealdon.
 1002. Simon & Iudas samod wæron gemartyrode on Persida lande
for Cristes geleafan, on ðam þe hi bodedon & biscopas gehadedon on
heora twelf scirum, oð þæt man hig ofsloh.
 1004. Mathias bodode on Iudea lande, se þe wæs gecoren on
Iudan stede, þæt þæra apostola getel wurde gefylled.
 1006. Ealra þissera apostola geendunge ic hæbbe awriten buton
Mathian anes, þe ic ofacsian ne mihte: ða ge mihton rædan & eow
aræman on þam, gif ge holde wæron eowrum agenum sawlum.
 1010. Iohannes leofode on þisum life heora lengst, & he awrat
þa boc on his wræcsiðe <foreign>Apocalipsis</foreign> gehaten, þæt ys onwrigennys,
þe him Crist geswutelode on his gastlican gesihþe be þam Hælende
sylfum & his gelaðunge & be domes dæge & be þam deoflican
Antecriste & be þam æriste to þam ecan life; & þeos boc ys
æftemyst on ðære bibliothecan.
 1015. Ic mæg þe secgan git sum þing be Iohannes, þæt
þu wylt gelyfan, þæt he mid weorcum spræc to sumum cnihte, swa swa us
kyð seo racu, ðone he lufode, & him eac swa gelæste.
 1017. Hieronimus se wurþfulla & se wisa bocere, þe ure
bibliothecan gebrohte to Ledene of Greciscum bocum & of Ebreiscum, he awrat
be Iohanne þam halgan godspellere, Cristes modrian sunu, on þære
circlican bec <foreign>Ecclesiastica Hystoria</foreign>, þus cweðende be him: <foreign>Audi fabulam,
non fabulam sed rem gestam de Iohanne apostolo, & cetera</foreign>.
 1022. Gehyr ðu þas race, na swilce lease sagu, ac geworden
þing be Iohanne ðam apostole & swiþe gemyndelic eallum geleaffullum
þe on ealdum dagum be him gedon wæs.
 1025. Domicianus hatte se deoflica casere, þe æfter Nerone
þa reðan ehtnyssa besette on þam cristenum, & hi acwealde mid witum.
 1026. Se het genyman þone halgan apostol & on weallendum ele
he het hine baðian, for ðan þe se hata ele gæð in to ðam bane;
& him wæs eaðgete ele to þam baðe.
 1029. Hig gebrohton þa Iohannem binnan þære cyfe on þam
weallendan ele; ac he wearð gescild þurh Godes mihte & mid halum
lichaman of þam baðe eode, swa swa he unwemme wæs fram flæsclicum
lustum & fulre galnysse.
 1032. Æfter þisum gehet se hetola casere, for ðan ðe
Iohannes nolde his bodunge geswican, þæt man hine gebrohte binnan anum
igoðe feor on wræcsiðe, Pathmos gehaten, & he þær wunode, oð
þæt þæs caseres witan heora hlaford ofslogon, swa swa him eallum
gewearð, for his wælhreownysse & his gewittleaste, & þa witan
þa demdon þæt eall wurde aidlod, & mid ealle awend, swa hwæt swa
he wolde mid his yfelan ræde ær þam gefremman.
 1038. Wearð þa eft gelangod se geleaffulla apostol of þam
iglande ham to Ephesan byrig, þær þær he wununge hæfde, Godes
wundra wyrcende & þæt folc lærende to geleafan simble.
 1041. Ða æfter sumum fyrste ferde se apostol, swa swa he
gelaðod wæs þurh þa geleaffullan, to gehendum burgum bodigende
geleafan & þæt he circean arærde on gehwilcum scirum, þær
þær ær ðam næron, & he eac þa gesette mid gehadodum
preostum, be þam þe se Halga Gast him simble gewissode, swa swa us segð
seo racu.
 1046. He becom þa to anre birig, swa swa he gebeden wæs,
gehende Ephesan, & þær bisceop gehadode, & þa circlican þeawas
him sylf þær getæhte þam gehadodum preostum, ðe he þær
gelogode, & mid micelre mærþe þæt mennisc þær lærde to
Godes geleafan mid glædre heortan.
 1051. Ða geseah Iohannes sumne cniht on þam folce iunglicre
ylde & ænlices hiwes, stranglic on wæstme & wenlic on nebbe,
swiðe glæd on mode & on anginne caf, & begann to lufienne on his
liðum þeawum þone iungan cniht þæt he hine Criste gestrynde.
 1054. Ða beseah Iohannes swa upp to þam bisceope, þe ða
niwan wæs gehadod, & him þus to cwæð: Wite þu la bisceop,
þæt ic wille þæt þu hæbbe þisne iungan man mid þe on þinre
lare æt ham, & ic hine þe befæste mid healicre gecneordnisse on
Cristes gewitnysse & þissere gelaðunge.
 1059. Hwæt, þa se bisceop bliðelice underfeng þone
foresædan cniht, & sæde þæt he wolde his gimene habban mid
geornfulnysse, swa he him bebead, on his wununge mid him.
 1061. Iohannes þa eft geedleahte his word & gelome bebead
þam bisceope mid hæsum, þæt he þone iungan cniht gewissian sceolde
to ðam halgan geleafan, & he ham þa gewende eft to Efesan birig to his
bisceopstole.
 1064. Se bisceop þa underfeng, swa swa him beboden wæs, þone
iungan cniht, & him Cristes lare dæghwamlice tæhte & hine
deorwurðlice heold, oð þæt he hine gefullode mid fullum truwan
þæt he geleafful wære, & he wunode swa mid him on arwurðnysse,
oð þæt se bisceop hine let faran be his wille, wende þæt he sceolde
on Godes gife þurhwunian on gastlicum þeawum.
 1070. He geseah þa sona þæt he his sylfes geweold on
ungeripedum freodome & unstaððigum þeawum, & begann þa to
lufienne leahtras to swiðe & fela unðeawas mid his efenealdum cnihtum,
þe unrædlice ferdon on heora idelum lustum on gewemmednyssum & wolicum
gebærum.
 1074. He & his geferan þa begunnon to lufienne þa micclan
druncennisse on nihtlicum gedwylde, & hig þa hine on gebrohton þæt
he begann to stelenne on heora gewunan, & he gewenede swa hine sylfne
simble to heora synlicum þeawum & to marum morðdædum mid þam
manfullum flocce.
 1078. He genam þa heardlice þurh heora lare on his orþance
þa egeslican dæda, & swa swa modig hors þe ungemidlod byð &
nele gehirsumian þam ðe him on uppan sitt, swa ferde se cniht on his
fracedum dædum, & on morðdædum micclum gestrangod on orwennysse his
agenre hæle, swa þæt he ortruwode on his drihtnys mildheortnysse, &
his mildheortnysse, & his fulluhtes ne rohte, þe he underfangen
hæfde.
 1085. Him þuhte þa to waclic þæt he wolde gefremman þa
læssan leahtras, ac he leornode æfre maran & maran on his manfulnysse
& ne let nanne his gelican on yfele.
 1088. He ne geþafode þa, þæt he underþeod wære yfelum
gegadum, þe hine ær forlærdon, ac wolde beon yldest on þam yfelan
flocce & geworhte his geferan to wealdgengum ealle on widgillum dunum on
ealre hreownysse.
 1090. Eft þa æfter fyrste ferde se apostol to þære
foresædan byrig, ðe se bisceop on wunode, þe þone cniht hæfde on
his gimene æror, swa swa Iohannes het, & he hine befæste & he
swiðe bliðe wæs æt þam bisceopstole, syððan he gedon hæfde
his Drihtenes þenunga & þa ðing gefyllede, þe he fore gelaþod
wæs.
 1095. He cwæð þa anrædlice: Eala þu la bisceop, gebring
me nu ætforan þæt þæt ic ðe befæste on mines Drihtnes truwan,
& on þære gewitnysse, þe ðu wissian scealt on þissere
gelaðunge.
 1097. He wearð þa ablicged & wende þæt he bæde
sumes oþres sceattes oððe sumes feos, þæs þe he ne underfeng fram
þam apostole; ac he eft beðohte, þæt se eadiga Iohannes him leogan
nolde, ne hine þæs biddan þæt he ær ne befæste, & he
forhtmod wafode.
 1101. Iohannes þa geseah þæt he sæt ablicged, &
cwæð him eft þus to: Ic bidde æt þe nu þæs iungan cnihtes,
þe ic þe befæste, and þæs broþor sawle þe me besorh ys.
 1104. Ða begann se ealda incuðlice siccettan & mid wope
wearð witodlice ofergoten, & cwæð to Iohanne: He, leof, ys nu dead.
 1105. Ða befran Iohannes færlice, & cwæð: Hu ys he la
dead oððe hwilcum deaðe?
 1107. He cwæð him eft þus to andsware: He is Gode dead, for
þan þe he leahterfull & geleafleas ætbærst, & he ys geworden
nu to wealdgengan & þæra sceaðena ealdor, þe he him sylf
gegaderode, & wunað on anre dune mid manegum sceaþum, þam þe he nu
ys ealdor & heretoga.
 1111. Hwæt, þa Iohannes mid ormætre geomerunge cwehte his
heafod, & cwæð to þam bisceope: Godne hyrde let ic þe, þæt
þu þæs broðor sawle heolde; ac beo me nu gegearcod an gerædod hors
& latteow þæs weges þe lið to þam sceaðum.
 1114. & man him sona funde, þæs þe he frimdig wæs,
& he fram þære ciricean sona swiðe efste, oð þæt he geseah
þæra sceaþena fær, & to þam weardmannum witodlice becom.
 1117. Ða gelæhton þa weardmen his wealdleðer fæste,
þæt he mid fleame huru ne ætburste; ac he nolde him ætfleon ne nanes
fleames cepan, ac he clypode ofer eall: Ic com me sylf to eow; alædað me
nu to butan late eowerne ealdor.
 1120. Hig clipodon þa mid þam þone cniht him raðe to, þe
hira heafodman wæs, & he com þa gewæmnod, & he mid sceame
wearð sona ofergoten, þa þa he oncneow þone Cristes apostol, &
began to fleonne fram his andweardnysse.
 1123. Iohannes ða heow þæt hors mid þam spuran &
wearð him æfterweard & his ylde ne gimde, clypode þa hlude &
cwæð to þam fleondum: Eala þu min sunu, hwi flihst þu þinne
fæder?
 1126. Hwi flihst ðu þisne ealdan & ungewæpnodan?
 1127. Ne ondræd þe la earming; git þu hæfst lifes hiht.
 1128. Ic wille agildan gescead for þinre sawle Criste & ic
lustlice wille min lif for þe syllan, swa swa se Hælende sealde hine
sylfne for us, & mine sawle ic sille for þinre.
 1130. Ætstand huru nu, & gehyr þas word, & gelyf
þæt se Hælend me asende to þe.
 1131. Þa ætstod se wealdgenga, syþþan he þas word
gehirde, & aleat to eorðan mid eallum lichaman & awearp his wæmna
& weop swiðe biterlice, & he bifiende feoll to Iohannes fotum mid
geomerunge & þoterunge mid tearum ofergoten, biddende miltsunge be þam
ðe he mihte, & behydde his swiðran hand ofsceamod forðearle for
þære morðdæde þe he gedon hæfde, & for þam manslihte þe
he sloh mid þære handa.
 1137. Þa swor se apostol, þæt he soðlice wolde him
mildsunge begitan æt þam mildheortan Hælende, & eac he sylf aleat
to him, & gelæhte his swiþran, for ðære þe he ofdrædd wæs
for his morðdædum, & alædde hine aweg wepende to circean, & for
hine gebæd mid broðorlicre lufe, swa swa he him behet, to þam Hælende
gelome, & eac mid fæste fela daga on an, oð þæt he him mildsunge
beget æt þam mildheortan Criste.
 1143. He hine frefrode eac mid his fægeran lare & his
afyrhte mod swiþe fægerlice mid his frofre geliðewæhte, þæt he
ne wurde ormod, & he nateshwon ne geswac, ær þan þe his sawul wæs
wiðinnan gegladod þurh þone Halgan Gast & he mildsunge hæfde ealra
his misdæda.
 1147. He hine hadode eac to þæs Hælendes þeowdome; ac us
ne segð na seo racu to hwam he hine sette, buton þæt he sealde soðe
gebysnunge eallum dædbetendum, þe to Drihtene gecyrrað, þæt hig
magon arisan , gif hig rædfæste beoð, fram heora sawle deaþe &
fram heora synna bendum, & heora Scippend gladian mid soðre dædbote,
& habban þæt ece lif mid þam leofan Hælende se þe a rixað on
ecnysse.
 1153. Amen.
 1154. We habbað nu gesæd be ðam circlicum bocum on þære
ealdan æ & eac on þare niwan: ða synd þa twa gecyðnyssa be
Cristes menniscnysse & be þære halgan þrinnysse on soðre annysse,
swa Isaias geseah on his gastlican gesihðe, hu God sylf gesæt & him
sungon abutan duo seraphin, þæt sind twa engla werod: <foreign>Sanctus, sanctus,
sanctus, Dominus Deus Sabaoth</foreign>, þæt ys on Englisc: Halig, halig, halig,
Drihten weroda God.
 1160. Mid his wuldre ys afylled eall eorðan bradnysse.
 1161. Ða twa seraphin soðlice getacnodon þa ealdan
gekyðnysse & eac þa niwan, þe heriað mid wordum & mid weorcum
æfre þone ælmihtigan God, se þe ana rixað on anre godcundnysse
butan anginne & ende.
 1164. Ða lareowas, þe nellað heora lare nyman of þisum
halgum bocum, ne heora gebysnunga, þa beoð swilce lareowas, swa swa Crist
sylf sæde: <foreign>Cecus si ceco ducatum prestet, ambo in foueam cadent</foreign>.
 1167. Gif se blinda man bið þæs blindan latteow, þonne
befeallað hi begen on sumne blindne seað.
 1168. Ða lareowas þe willað heora lare nyman of þisum
halgum bocum & heora gebysnunga ge of þære ealdan gekiðnisse ge of
þære niwan, þa beoð swilce lareowas, swa swa Crist eft sylf cwæð:
<foreign>Omnis scriba doctus in regno celorum similis est homini patrifamilias, qui
profert de thesauro suo noua & uetera</foreign>: ælc gelæred bocere on Godes
gelaðunge ys gelic þam hlaforde, þe forlæt simble of his agenum
goldhorde ealde þing & niwe.
 1176. Twa & hundseofontig boca sind on bibliothecan, for þan
þe hig sume sind tosette on twa for heora langnysse on geleafulre ciricean:
þæt mæg sceawian þe ða gesetnisse cann.
 1178. & swa fela þeoda wurdon todælede æt þære
wundorlican byrig, þe þa entas woldon wircean mid gebeote æfter Noes
flode, ær þan ðe hi toferdon.
 1180. And swa fela leorningcnihta asende ure Hælend mancinne to
bodienne þæra boca lare mid þam cristendome, þe þa com on þas
woruld þurh ðone Hælend sylfne & þurh his bydelas.
 1183. Syndon swa þeah gesette oðre bec ðurh halige lareowas,
þe man hæfð wide gehwær on cristendome Criste to lofe.
 1185. & seo sixte yld þissere worulde stynt fram Criste
astreht oþ domes dæg eallum mannum ungewiss, ac hit wat se Hælend.
 1187. Seo seofoðe yld ys þe yrnð mid þisum sixum fram Abele
þam rihtwisan oð þissere worulde ende, na on lybbendum mannum, ac on
forðfarenum sawlum on þam oðrum life, þær þær hig blissiað
andbidiende git þæs ecan lifes þonne hig arisað, swa swa we ealle
sceolon, of deaðe gesunde urum Drihtene togeanes.
 1191. Seo eahteoðe yld ys se an eca dæg æfter urum
æriste, þonne we rixiað mid Gode on sawle & on lichaman on ecere
sælþe, & ne biþ nan ende þæs anes dæges, þonne þa halgan
scinað swa swa seo sunne deð nu.
 1195. Hu mæg se man wel faran, ðe his mod awent fram eallum
þisum bocum & bið him swa anwille, þæt him leofre bið, þæt
he lybbe æfre be his agenum dihte ascired fram þisum, swilce he ne cunne
Cristes gesetnyssa?
 1198. Moyses us lærde, se mæra witega, on his gesetnissum
þus secgende eallum: <foreign>Interroga patrem tuum & adnuntiabit tibi, maiores
tuos, & dicent tibi, & cetera</foreign>; þæt ys on Englisc: Acsa þinne
fæder embe ðone soþan God & he þe kyð be him; befrin þine
yldran & hig þe secgað.
 1202. Gif þu nelt witan & beon gewissod her, þu scealt
leornian ðær þe laþre bið on egeslicum witum, ðæt þu wite
þonne hwæne þu forsawe & hwæs gesetnysse.
 1204. Witan sceoldon smeagan mid wislicum geþeahte, þonne on
mancinne to micel yfel bið, hwilc þæra stelenna þæs cinestoles
wære tobrocen, & betan þone sona.
 1207. Se cinestol stynt on þisum þrim stelum: <foreign>laboratores,
bellatores, oratores</foreign>.
 1208. <foreign>Laboratores</foreign> sind þe us bigleofan tiliað, yrðlingas
& æhtemen to þam anum betæhte.
 1209. <foreign>Oratores</foreign> syndon þe us þingiað to Gode &
cristendom fyrðriað on cristenum folcum on Godes þeowdome to ðam
gastlican gewinne, to þam anum betæhte us eallum to þearfe.
 1212. <foreign>Bellatores</foreign> sindon þe ure burga healdað & eac urne
eard, wið þone sigendne here feohtende mid wæmnum, swa swa Paulus
sæde, se þeoda lareow, on his lareowdome: <foreign>Non sine causa portat miles
gladium, & cetera</foreign>, Ne byrð na se cniht butan intingan his swurd.
 1216. He ys Godes þen þe sylfum to þearfe on ðam yfelum
wyrcendum to wræce gesett.
 1217. On þisum þrim stelum stynt se cynestol, & gif an
bið forud, he fylð adun sona þam oðrum stelum to unþearfe gewiss.
 1219. Ac hwæt gebyrað us embe þis to smeagenne?
 1219. Þis sceolon smeagan þe þæs giman sceolon.
 1221. Se rihtwisa God lufað rihte domas; ac medsceattas awendað
wolice to oft þa rihtan domas ongean Drihtenes willan, & seo yfelnyss
becymð ofer eallum folce, þær ðær se unþeaw orsorhlice rixað.
 1223. Se þe Godes þegen bið, sceolde deman rihtlice butan
ælcum medsceatte mid soðfæstnysse; þonne wurðode he God mid þam
godan þeawe & his med wære micel for Gode, se ðe leofað &
rixað a to worulde.
 1226. Amen.
 1227. Ic wolde secgan be þam ungesæligum folce, be þam
Iudeiscum, þe urne Drihten ahengon, ac ic wolde ærest secgan þæt
þæt ic gesæd hæbbe.
 1229. Manega ðær gelyfdon of þam mancinne on Crist, ac se
mæsta dæl þæs mancinnes nolde on hine gelyfan and losodon for ði.
 1231. Him becomon fela yrmða æfter Cristes þrowunge on
eallum ungelimpum, & ofslagenne wurdon fela þæs folces mid færlicum
onræsum.
 1233. & hi acwealdon Cristes apostolas þone gingran Iacob
& þone rihtwisan Iacob, & Stephanum oftorfedon mid heardum stanum,
& heora yfel geeacnodon him sylfum to unþearfe & noldon besargian
þæs Hælendes slege ne mid nanre dædbote his mildse biddan.
 1236. Ða sende he him to sillice tacna & siððan hergunge
þurh þa Romaniscan.
 1238. Vespassianus wæs casere on þam timan; se asende him to
his sunu Titum mid micelre fyrde þæs Romaniscan folces & besæt
heora burh, oð þæt hi swulton hungre & mann awearp þa lic for
þan laþlican stence ut ofer ðone weall, & ne mihton nateshwon for
heora mægenleaste þa meniu bewerian.
 1242. Hi cuwon heora girdlas & gærs æton georne, &
ælc læhte of oðrum, gif he hwæt litles hæfde, & ðone mete
of þam muðe swiþe unmægðlice, & reaferas urnon geond ealle þa
burh & smealice sohton mid swiþlicum ðreate þone behiddan mete on
heora hordcleofan, & beoton ælcne man þe ænig þing hæfde, gif
he heora wodnisse wolde wiðcweðan.
 1247. Nys us na to secgenne þone sceamlican morð þe þær
gedon wæs, ac hi wurdon adydde mid þam hatan hungre, fela hund manna
þæs ærman mennisces, ma þonne we secgan willað, & þa reaferas
siþþan ofsloh ælc oðerne, & seo burh wearð gewyld & toworpen
grundlunga, swa se Hælend sæde ær his þrowunge.
 1252. Of þam iungum cnihtum, þe comon of ðam hungre, on
eallum þam lande hi alæddon aweg to wircenne godeweb, swa swa hi wæron
getogne, & of þam cnapum ys þæt kynn git gehwær, & þis
wæs þæt edlean heora yfelan dæda & eac hellewite, þæt
þæt him hefegore ys.
 1257. Nu miht þu wel witan, þæt weorc sprecað swiþor
þonne þa nacodan word, þe nabbað nane fremminge.
 1258. Is swa þeah god weorc on þam godan wordum, þonne man
oðerne lærð & to geleafan getrimð mid þære soþan lare,
& þonne mann wisdom sprecð manegum to þearfe & to rihtinge,
þæt God si geherod, se þe a rixað.
 1261. Amen.
 1262. Ðu woldest me laðian, þa þa ic wæs mid þe,
þæt ic swiðor drunce swilce for blisse ofer minum gewunan: ac wite þu,
leof man, þæt se þe oðerne neadað ofer his mihte to drincenne,
þæt se mot aberan heora begra gilt, gif him ænig hearm of þam drence
becymð.
 1266. Vre Hælend Crist on his halgan godspelle forbead þone
oferdrenc eallum gelyfedum mannum: healde se ðe wille his gesetnysse.
 1268. & þa halgan lareowas æfter þam Hælend aledon
þone unðeaw þurh heora lareowdom & tæhton þæt man drince swa
swa him ne derede, for ðan þe se oferdrenc fordeð untwilice þæs
mannes sawle & his gesundfullnysse, & unhæl becymð of þam
drence.
 1272. Locahwa þas boc awrite, write hig be þære bysne, &
for Godes lufon hi gerihte, þæt heo to leas ne beo þam writere to plihte
& me to tale.

END_TEXT
START_TEXT

ÆLet 5 (Sigefyrth)
B1.8.5.
Letter to Sigefyrth: Assmann 1889, 13-23.



 2. Ælfric abbod gret Sigefyrð freondlice.
 3. Me is gesæd, þæt þu sædest be me, þæt ic
oðer tæhte on Engliscum gewritum, oðer eower ancor æt ham mid eow
tæhð, forþan þe he swutelice sægð, þæt hit sy alyfed,
þæt mæssepreostas wel moton wifian, and mine gewritu wiðcweðað
þysum.
 8. Nu secge ic þe, leof man, þæt me is lað to tælenne
agenne godes freond, gyf he godes riht drifð, ac we sceolon secgan and
forswigian ne durron þa halgan lare, þe se hælend tæhte: Seo lare
mæg eaðe unc emlice seman.
 13. Ure Hælend Crist cydde, þæt he lufode þa clænnysse
on his þeowum swutelice, þa þa he mædenmann him to meder geceas.
 16. And he sylf leofode buton eallum synnum on þære ylcan
clænnysse, þe he com to mannum, oð þæt he us alysde mid his agenum
life and mid his æriste urne deað towearp.
 20. Iohannes eac, se fulluhtere, þe Crist gefullode, heold þa
clænnysse gecwemlice gode on mode and on lichaman on micelre drohtnunge.
 23. And he is mægðhades man, forðam þe mægðhad is ge
on wæpmannum, ge on wimmannum, swa swa gewritu secgað.
 26. Iohannes se godspellere, þe gode wæs gecweme, and Crist
hine lufode for þære clænnysse, swa swa we singað swutelice be him:
<foreign>Virgo electus a Deo, virgo in eum permansit</foreign>.
 30. He wæs on clænum mægðhade gecoren fram gode, and he
on mægðhade on ecnysse þurhwunode.
 31. Sume þa apostolas, þe siðodon mid Criste on his
lareowdome, þa þa he her on life wæs, hæfdon him gemacan æfter
Moyses æ.
 35. Ac hi sona geswicon þæs sinscipes æfre, syððan hi
Cristes lare geleornodon æt him, swa swa Petrus sæde on sumum godspelle:
<foreign>Ecce nos reliquimus omnia et secuti sumus te</foreign>.
 39. <foreign>Quid ergo erit nobis</foreign>?
 40. We forleton ealle þing and þe, leof, folgiað.
 41. Hwæt gewyrð be us?
 41. And him andwyrde Crist: Ge, þe folgiað me, for þi ge
sceolon sittan on twelf domsetlum, and ge deman sceolon eallum manncynne on
þam micclan dæge æfter þam æriste, þonne ic sylf sitte on þam
domsetle mines mægenþrymmes.
 47. And ælc þæra, þe forlæt on þisum life nu
fæder oððe modor, gebroðru oððe geswustru, his wif oððe
cildru, hus oððe æceras for minum naman, he underfehð þa mede be
hundfealdum edleane and þæt ece lif.
 52. Ðysne wurðmynt geearniað æt þam ælmihtigan gode
þa þe mid clænnysse him gecwemað on life and mid godum weorcum hine
gladiað nu, þæt hi be hundfealdum habbað þa mede, þæt þæt
hi be anfealdan for his lufon dydon, and þær to eacan syþþan þæt
ece lif mid him.
 58. Under Moyses lage men moston lybban on maran softnysse and on
geswæsum lustum, swiþor þonne nu on þisum niwum dagum æfter Cristes
acennednysse, þe þa clænnysse astealde ge þurh hine sylfne, ge þurh
his halgan þegenas, ge wæpmenn, ge wimmenn, þe wunedon on clænnysse,
fela þusend manna on micelre drohtnunge, þe nu syndon halige on heofonan
rice.
 66. <foreign>Lex et prophetae usque ad Iohannem</foreign>.
 67. Seo ealde æ wunode and witegan eac swylce oþ Iohannes
timan, and witodlice syþþan man sceal mid earfoðnyssum þæt ece lif
geearnian, swa swa se hælend on his halgan godspelle cwæð.
 71. Iacob, se heahfæder, hæfde twa geswustru buta him to wife
be þam ealdan gewunan.
 73. Ac þæt is nu manfullic ænigum menn to donne on þam
cristendome, þe Crist sylf astealde on þæs godspelles timan nu under
godes gyfe.
 76. Se bisceop þa moste under Moyses æ habban wif and cild for
þære gesetnysse, þe nan mann ne moste to þam micclum hade nateshwon
becuman buton of Aarones cynne, þæs forman bisceopes, be godes
gesetnysse.
 81. Hit mihte þa swa wel beon, forþam þe hi ne mæssodon
næfre, ne husel ne halgodon, ærþan þe se hælend sylf husel
gehalgode ær his þrowunge and het us swa don on his halgan gemynde.
 85. He ne gecyst nu be nanum cynrene, ac of ælcere mægðe be
þæs mannes geþingðum, to his halgum þenungum him to mæssigenne
bisceopas and mæssepreostas to swa mycelre gerynu, þæt hi halgian magon
mid heora þenungum þæt halige husel to his lichaman and blode, and he
wyle habban huru þa clænan to swylcum weorce, swa swa him wel gerist.
 93. He cwæð on his godspelle be þam þe him þeniað:
<foreign>Sint lumbi vestri procincti et lucernae ardentes in manibus vestris</foreign>.
 95. Beon eowre lendena ymbgyrde, and beon leohfatu on eowrum handum
byrnende.
 97. Lareowas us secgað, þæt on þam lendenum is þæs
lichaman galnyss, and god bebead for þi, þæt we sceolon gewriðan and
gewyldan þa galnysse, we þe him þeniað on þære halgan mæssan.
 101. And we sceolon habban on urum handum leohtfatu, þæt synd
þa godan weorc, þe gode liciað, oðrum mannum to bysne, na us sylfum to
gylpe.
 104. Eft cwæð se hælend to his gingrum þuss: <foreign>Qui mihi
ministrat, me seguatur, et cetera</foreign>: Se ðe me sylfum þenað, folgie he eac
me, and þær þær ic sylf beo, þær byþ eac min þen.
 108. Se þe Criste þenað, he sceal him eac folgian æfre on
clænum þeawum be Cristes gebysnungum, þæt he mote wunian on þære
ecan worulde mid hælende Criste, swa swa he sylf behet þam þe him
þeniað on his þeowdome her.
 112. Iohannes, se godspellere, on his gastlican gesihðe,
Apocalipsis gehaten, þe se hælend him onwreah, geseah Crist standan and
þone clænan flocc mid him, hundteontig þusenda and feower and feowertig
þusenda, swiðe hlude singende þone heofonlican sang, and nan oþer halig
mann ne mihte singan mid him þone gastlican lofsang on godes gesihðe, buton
þa þusenda, þe þuss synd geherode.
 121. <foreign>Hi sunt, qui cum mulieribus non sunt coinquinati. Virgines
enim sunt. Hi sequuntur agnum, quocumque ierit</foreign>.
 124. Ðas halgan næron næfre mid wifum besmitene.
 125. Hi sindon mægðhade gehealdenre clænnysse.
 126. Hi folgiað Criste, swa hwider swa he gæð.
 127. Ac þa godes þeowas, þe gode sceolon þenian, gyf hi
licgað nu on heora lustum her, þonne ne magon hi singan þone heofonlican
sang, ne Criste folgian on his fægerum wununge, þe þa clænnysse
lufað on his clænum þeowdome.
 132. Is nu for ði mycel neod læwedum mannum, þæt hi
leornion heora geleafan æt Cristes lareowum, and hu hi lybbon on riht on
godes gelaðunge, forþan ðe þry hadas syndon, þe fullice gode
liciað.
 136. Þæra is ærest riht sinscipe and syþþan wudewanhad
and þonne mægðhad mid þæs modes clænnysse.
 138. Riht sinscipe is on gesinhiwum, þa þe beoð geæwnode
æfter godes gesetnysse and æwbryce ne wyrceað wolice and sceamlice, ac
heora lif lybbað, swa swa hit alyfed is, bearn strynende mid godes bletsunge
on alyfedum timan, godes folce to eacan, forþan ðe god fordemð þa
dyrnan forligeras and þa unrihtan hæmeras on helle suslum, buton hi heora
unriht ær heora ende gebeton.
 147. Hit wære swyþe rihtlic æfter rihtum life, þæt se
cniht heolde hine sylfne clæne, oð þæt he wifode, swa swa he wyle
habban clæne mæden, þonne hi cumað togæderes.
 151. And æfter godes gesetnysse eall swa scyldig byð geteald
se forlegena cniht swa þæt forlegene mæden.
 153. Wudewanhad is, þæt man wunige on clænnysse for godes
lufon, swa swa þæt godspell segð, æfter his gemacan mid
anrædnysse, ægðer ge weras ge wif æfter godes wissunge.
 157. Hit byð swyþe sceandlic, þæt eald wif sceole ceorles
brucan, þonne heo forwerod byð and teames ætealdod, ungehealtsumlice,
forðan ðe gesceafta ne beoð for nanum oðran þinge astealde butan for
bearnteame anum, swa swa us secgað halige bec.
 162. Mægðhad is witodlice se þe wunað on clænnysse
æfre fram cildhade gesælig for Criste, ge wæpmenn, ge wimmenn, þa
þe wurðiað Crist mid swa micelre lufe, þæt him leofre byð,
þæt hi mid earfoðnysse hi sylfe gewyldon to þære clænnysse, þe
hi Criste beheton, þonne hi heora lustas on heora life gefremmon and fram
þam ecan wurðmynte ælfremede beon; swa swa þa godan munecas and
mynecena doð, þa þe on clænnysse Criste æfre þeowiað.
 172. Ðas þry hadas habbað þone þryfealdan wæstm
þære godre eorðan; swa swa þæt godspell us segð, þæt
þæt gode sæd, þe god sæwð on mancynne, sum berð
þrittigfealdne wæstm, sum syxtigfealdne, sum hundfealdne mid healicum
geþylde.
 177. Ða þe on sinscipe wuniað mid gesceadwisnysse and heora
æwe healdað buton æwbryce symle, þa habbað þrittigfealde mede
æt þam mildheortan Criste on þam ecan life mid þæra engla
geferrædene.
 181. Ða þe on wudewanhade wuniað for Criste, þa habbað
eft æt him syxtigfealde mede, and þa þe on mægðhade and on modes
clænnysse fram cildhade wuniað on Cristes þeowdome, mid eadmodnysse him
æfre þeowigende, þa habbað hundfealde mede mid him sylfum on ecnysse
and þa mærestan wununge, swa swa se witega cwæð, Isaias se
æþela, on his gesetnysse.
 189. On þære gesetnysse mæg sceawian se þe wyle, hu
holdlice god spræc þurh þone halgan witegan be his clænum þegenum
and his clænum þinenum, hu he hi gearwurðað toforan oðrum mannum on
þam ecan wurðmynte and on wuldre mid him.
 194. We ne magon nu secgan on þysum sceortum gewrite, hu þa
halgan apostolas heredon þa clænnysse, and hu þa wisan lareowas awriton
be þære mycele bec on manegum gesetnyssum.
 198. And se þe him wiðcwyð and heora gesetnyssum, he ne byð
na wita, ac witodlice gedwola.
 200. We rædað on bocum, þæt ungerim bisceopa and muneca
wæron, swa swa wæs Martinus, Gregorius and Augustinus, Basilius and
Cuthberhtus, and manega oðre, on micelre drohtnunge Criste þeowigende on
clænnysse æfre.
 205. And heora nan ne sealde swylce leafe næfre, þæt
ænig weofodes þen moste wif habban, se þe mid his handum halgian sceal
þæt halige husel, swa swa se hælend tæhte.
 209. Eac swylce mæssepreostas manega wæron halige, swa swa
wæs Beda, se mæra bocere, and eft Hieronimus and oðre gehwylce wide
geond þas woruld, þe wunnon wið unþeawas and galnysse onscunedon þurh
godes gast onbryrde and þa fulan forsawon for heora fracodnysse.
 215. On westenum wunedon þa wisan fæderas Antonius and Paulus,
Hilarion and Macharius, Iohannes and Arsenius, Pafnutius and Apollonius, and
fela þusenda, swa swa <foreign>Vita Patrum</foreign> segð, muneca and mynecena, on mycelre
drohtnunge Criste þeowigende on modes clænnysse.
 221. And swa byð æfre oð þissere worulde geendunge,
þæt þa clænheortan on Cristes lufe þeonde beoð on halgum
geþingðum, oð þæt hi becumon to Criste sylfum.
 225. Þam sy a wuldor to worulde.
 225. Amen.

END_TEXT
START_TEXT

ÆLet 6 (Wulfgeat)
B1.8.6.
Letter to Wulfgeat: Assmann 1889, 1-12.



 1. Nis þis gewrit be anum men awriten, ac is be eallum.
 2. Ic ælfric abbod on ðisum Engliscum gewrite freondlice grete
mid godes gretinge Wulfget æt Ylmandune.
 4. Beþam þe wit nu her spræcon be ðam Engliscum gewritum,
ðe ic þe alænde, þæt þe wel licode þæra gewrita andgit, and
ic sæde, þæt ic wolde þe sum asendan git.
 7. Nu sæde ic þe ær on ðam ærrum gewritum, hu se
ælmihtiga god, se ðe ne ongan næfre, se þe ana is soð god, gesceop
ealle þing gesewenlice and ungesewenlice þurh his soðan wisdom.
 11. And se wisdom is witodlice his sunu, ure hælend Crist, se
þe us alysde.
 12. And se þridda had is on þære halgan þrynnysse se halga
froforgast, þe us frefrað mid his gife and ure mod onliht æfre to
godnysse.
 15. And he ealra manna synna þurh his mihte forgyfð, þam ðe
mid dædbote doð geswicennysse.
 17. Se is soðlice lufu þæs soðfæstan fæder and his
suna lufu and heora agen willa, forþan ðe hi wyllað an.
 20. And þurh þone gast syndon soðlice geliffæste ealle
þa gesceafta, þe se fæder gesceop þurh his ancennedan sunu, swa swa us
secgað bec.
 23. Ðeos is seo halige þrynnys, þe ealle þing gesceop, on
anre godcundnysse æfre wunigende, on anum mægenþrymme and on anum
gecynde.
 26. Englas he gesceop on ænlicre fægernysse manega þusenda,
on micelre strengðe, þæt hi mihton geseon godes mærða mid him and
mid him wunian on his ecum wuldre.
 30. Hi nabbað nænne lichaman, ac hi libbað on gaste
ungesewenlice us, þe on synnum lybbað.
 32. And þa halgan englas, þe on heofonum wuniað, ne worhton
nane synne, ne hi synnian ne magon, buton þam anum, þe þanon afeollon for
heora modignysse ongean þone ælmihtigan god.
 36. And hi wurdon awende to awyrigedum deoflum, forðam þe hi
noldon habban heora scyppend him to hlaforde.
 38. Ac wolde se fyrmysta him sylf beon god.
 39. Ða ne mihte he wunian on þære micclan mærðe, ne eac
his gegadan, butan godes mihte, ac wurdon þa asyndrode fram þam soðum
gode, forþam ðe hi forleton his hlafordscipe ealle swyðe unwislice, fram
him ascyrede, mid andan afyllede and mid orwennysse ælcere miltsunge,
manfulle gastas.
 46. And ælc þæra yfela, ðe oð ðis becom, eall hit
gewyrð æfre þurh þa awyrgedan gastas and þurh þa yfelan menn, þe
hi magon forlæran to ðam yfelan willan, þe hi on wuniað.
 50. Nu sæde ic ðe ær þis on þam ærrum gewritum, hu
se ælmihtiga drihten ealle þing gesceop, heofonas and eorðan and ealne
middaneard, þone widgyllan garsecg and þa wundorlican nywelnyssa, and
syððan þa twegen men on sawle and on lichaman, Adam and Evan to his
anlicnysse, and hu se deofol beswac syððan eft þa men, þæt hi godes
bebod tobræcon þurh his lare, and wurdon ða deadlice and fordemde to
helle and eall heora ofspring to ðam ecum witum.
 60. Ac se mildheorta fæder, þe us to mannum gesceop þurh his
ancennedan sunu sende us alysednysse, swa þæt se sunu wearð soðlice
acenned to menniscum men of Marian innoðe, þæs halgan mædenes, butan
weres gemanan.
 65. And he us alysde of ðam laðan þeowte and fram þæs
deofles anwealde mid his agenum deaðe, on rode ahangen unsynnig for us.
 68. He wearð ða bebyrged on ðam ylcan dæge, and he aras of
deaðe on þam þriddan dæge gewunnenum sige on þam wælhreowan
deofle.
 71. And he him of anam his agen handgeweorc Adam and Evan and eall,
þæt he wolde of heora cynne, þe him gecweme wæron.
 74. And he astah to heofonum to his halgan fæder mid þære
menniscnysse, þe he of Marian genam, and sitt nu on heofonum soðlice an
Crist æt his fæder swyðran and ealra gesceafta gewylt, and cymð eft
to demenne on þam micclan dæge eallum mancynne, ælcum be his dædum.
 80. And we ealle cumað cuce him togeanes of urum deaðe
arærde þurh his drihtenlican mihte, ælc mann, þe ær cucu wæs on
his modor innoðe, þæt ure ælc þær onfo edlean æt gode, swa
god, swa yfel, beþam ðe we geearnodon.
 85. Nu wast ðu eall þis, and we wyllað þe secgan sum
þæra lara, þe se leofa hælend, her on ðysum life lybbende mid
mannum, tæhte his folgerum, þe him filigdon on life, swa swa he sylf
sæde on his halgum godspelle: <foreign>Esto consentiens adversario tuo cito, dum es
in via cum illo, et reliqua</foreign>; ðæt is on Engliscre spræce: Beo ðu
eornostlice swyðe gebeogul mid gebygedum mode þinum wiðerwinnan, þonne
þu on wege byst mid him, þelæs þe þin wiðerwinna, gif ðu
wiðerast wið hine, þe mid yrre betæce þam egefullan deman, and se
dema þe betæce his underþeoddum, and his underðeodda þen þe
gebringe on cwearterne.
 99. Soð ic ðe secge: Ne scealt ðu of ðam cwearterne,
ærðan þe ðu forgelde þone endenextan feorðling.
 101. Her syndon egeslice word us eallum to gehyrenne, and
samlæredum mannum swyðe deoplice word.
 103. Ac Augustinus se wisa us onwreah þas deopnysse, se þe
wæs swa wis on godes wisdome, þæt he gesette þurh his sylfes diht an
þusend boca be ðam soðan geleafan and be ðam cristendome, swa swa Crist
him onwreah on his bisceophade binnan Affrican scire.
 109. And þa bec syððan sume becomon to us, and geond ealle
þas woruld hi synd tosawene, godes þeowum to lare and to geleafan
trymminge.
 112. Se hælend cwæð eft on oðrum godspelle to his twelf
folgerum, þe him folgodon on life: <foreign>quod autem vobis dico, omnibus dico</foreign>:
ðæt, þæt ic eow secge, þæt ic secge eallum mannum, forþan ðe
he lærde hi, and hi lærdon oðre forð oð þæt hit becom to us
endenextum mannum, and Cristes bebodu syndon eallum mannum gesette.
 119. Gehyre hi se ðe wylle habban þæt ece lif.
 120. Ure wiðerwinna is witodlice se deofol, þe embe us swicað
mid his searacræftum, þæt he us fordo and us drihtne ætbrede.
 123. Ac us ne het na se hælend him beon gebeogole, ne him
gehyrsumian us to forwyrde.
 126. Is nu oðer wiðerwinna, ðe us wyle gerihtlæcan fram
urum unðeawum, and him we sceolon gehyrsumian: þæt is godes word, þe
us gewissian sceal, and þæt word winð on us, swa swa wis læce deð,
þe mid stiðum læcecræfte gelacnað þone untruman.
 130. And swa swa god lareow lærð his cnapan georne and
tæcð him gode þeawas to godes gesetnyssum, swa deð þæt halige
word, þe us forbyt unriht and is swyðe stið urum stuntnyssum, and
þincð us hefigtyme, þæt we him gehyrsumion.
 135. Hwæt gewilnað þes wiðerwinna, þe wyle, þæt
þu beo wið hine geþwære, buton þines sylfes hæle?
 137. Ðæt halige godes word is witodlice þin freond, and þu
wyrcst þe sylfne þe to wiðerwinnan, ðu dest yfele þe sylfum, þæt
þu forsyhst godes word.
 140. Ðu lufast druncennysse and dwollice leofast, swylce þe
togamenes, ac godes wisdom þe segð: Hwam becymð wawa, hwam witodlice
sacu, oððe hwa byð bepæht, oððe hwam becumað wunda oððe
eagena blindnyss: buton þam unðeawfæstum, ðe wodlice drincað and
heora gewitt amyrrað, swa þæt hi dwæsiað for heora druncennyssum.
 147. Eac ure hælend on his halgan godspelle forbead þa
druncennysse his discipulum, and eac us þurh hi, swa swa we sædon ær,
and þa egeslican oferfylle, þe he onscunað þearle.
 151. Ac se byð healic wita, þe wat his gemet, and god læce
him sylfum, þe leofað gemetlice, forðam þe se lichama losað þurh
ða oferfille and eac swylce seo sawul, swa swa us secgað bec.
 155. Godes word þe forbyt, þæt þu ne beo forliger, ne
þin æwe ne brece, þæt þu ne beo gescynd, ac leofa þin lif, gif
ðu læwede mann sy on rihtum sinscipe mid rædfæstum mode, and se ðe
gehadod sy, hogie he embe þæt, þæt he godes þenunga gedo mid
clænnysse.
 161. Ðæt halige godes word þe forbyt ælc facn and þa
yfelan gitsunge, ðe ælc unriht of cymð.
 163. And þu wylt beswican and besyrwian oðerne and þe sylfne
forswerian?
 164. Ac ðe segð god þus:<foreign>Qui enim diligit iniquitatem, odit
animam suam</foreign>: Se ðe lufað unrihtwisnysse, he hatað his sawle.
 167. Nu to dæg þu beswicst sumne oðerne mann, and to merigen
beswicð sum oðer man ðe: þonne synd gyt begen beswicene for gode.
 170. Ac inc bam wære betere, gif gyt woldon, þæt incer
ægðer fylste oðrum to rihte, þæt gyt begen wæron butan swicdome
and eowre æhta hæfdon and eac eowre sawla.
 174. Ne lufast þu na godes word, gif ðu ne lufast þe sylfne.
 175. Ne ðu ne miht naht eaðe oðerne mann lufian, gif ðu
þe sylfne ne lufast, ne oðrum men styran, gif ðu þe sylfum ne styrst.
 178. Godes lar bebyt us, þæt we lufion ure nextan, and
þæt we eac styron þam stuntum mannum.
 180. Ac we sceolon lufian æfter godes lare ærest ure sawle
and us sylfum styran, forþam þe sume wyllað witnian stiðlice þa
læssan gyltas on heora underþeoddum and nellað witnian mid nanre wrace
þa maran synna on him sylfum nateshwon.
 186. Sume witniað þeofas and wyrcað him sylfe reaflac, swylce
drihten onscunige ða dyrnan stala and na þæt opene reaflac, þonne he
ægðer forbyt.
 189. Yrre and anda us synd forbodene, manslyht and morðdæda
and ealle manlice þing þurh þæt halige godes word, þe is ure
wiðerwinna her on ðysum life, and þis lif is se weg, on þam þe we
sceolon geþwærlæcan wið þæt word þa hwile, þe we magon and
moton us gerihtlæcan, forþan ðe we ne magon, þonne se weg byð
geendod, æfter urum deaðe aht to gode gedon, ne þonne us gebygan to
godes bebodum, gif we ær forsawon his gesetnyssa on life.
 199. Ðonne þes weg byð geendod, þe we nu on lybbað, ne
byð nan oðer weg us to lafe syððan, on ðam þe we magon ure
misdæda gebetan, ac andbidað se dema, þe ure dæda asmeað, and
betæcð þa unrihtwisan þam unmildheortan witnere, and se witnere hi
gebrincð on þam blindan cwearterne þære hellican susle betwux þam
sweartum deoflum, þær hi magon behreowsian on ðam reðum witum heora
yfelan dæda.
 207. Ac þær ne byð nan dædbot, ne nan liðe miltsung
þam manfullum næfre.
 209. Lybbe we leng her on life, libbe we læssan hwile, æfre
us færþ mid se foresæda wiðerwinna, þam we sceolon abugan to ure
beterunge, and he ne abyhð na us, þæt he us ne forbeode ealle
unrihtwisnyssa and yfel to donne.
 214. Þonne byð us micel sceamu, gif we ne magon
geþwærlæcan on swa langsumere tide wið swylcne wiðerwinnan.
 216. Ne sceole we hine forseon, forþan ðe ure drihten sæde:
Se þe me forsyhð and mine word ne underfehð, he hæfð witodlice, hwa
him deman sceal: Min word, þe ic secge, sceal hine fordeman.
 220. We sceolon for ði deman for ures drihtnes lufon æfre
mildheortlice þam mannum, þe we sceolon her on life wissian, butan
wælhreownysse, forþan ðe us byð swa gedemed, swa swa we demað
oðrum.
 224. We ne magon mid slæwðe, ne þurh asolcennysse þa ecan
myrhðe mid gode geearnian, swa swa Salomon, se snotera cyning, cwæð:
<foreign>Propter frigus piger arare noluit; Mendicabit aestate, et non dabitur ei</foreign>: For
ðæs wintres cyle nolde se asolcena erigan; He bedecað eft on sumera, and
him ne byð na getiðod.
 231. Ðæt is on gastlicum andgite, se ðe godes bebodu nele nu
gefyllan, swa swa he fyrmest mæg, and to weorce awendan, þæt him byð
forwyrned eft þære ecan myrhðe, forþam ðe he hi geearnian nolde.
 235. He cwæð be ðam ylcan on oþre stowe: <foreign>Dormitatio
vestietur pannis</foreign>: Seo slapolnys byð soðlice gescrydd mid wacum
tætticum, forþan ðe he wyrðe byð, þæt he lytle mede hæbbe se
ðe leofað on asolcennysse.
 240. Be ðam ylcan sæde se soða hælend on his halgan
godspelle and het us cuman to him: <foreign>Venite ad me omnes, qui laboratis et
onerati estis, et ego reficiam vos</foreign>: Cumað endemes to me ge ealle, þe
swincað and ge, ðe synd gehefegode, and ic eow gereordige.
 246. Forðam ðe we sceolon mid geswince geearnian, þæt we
moton becuman to his gereordunge, swa swa he eallum þam behet, þe hine
lufiað.
 249. Wegað min geoc nu on eowrum swurum and leorniað æt me,
þæt ic liðe eom and eadmod on heortan, and ge soðlice gemetað eowrum
sawlum reste.
 252. Ðis sæde drihten.
 253. Ne het se leofa drihten us leornian to wyrcenne oðerne
middaneard, ne ða micclan wundru, þe he worhte on life on alefedum mannum,
ne ða deadan to arærenne, þæt þæt we don ne magon, ac het us
beon liðe on ures lifes þeawum and eadmode on heortan æfter his
gebysnunge.
 259. Gif þu mycel wylle beon and mærlice geþogen, þonne
most ðu hit onginnan on þære eadmodnysse.
 261. Gif ðu þencst to wyrcenne stænen weorc mid cræfte,
þonne scealt þu ærest embe þone grundweal smeagan, þæt is,
þæt ðu gelogie þin lif 

END_TEXT
START_TEXT

ÆGram
B1.9.1.
Grammar: Zupitza 1880, 1-296.



 2.13. Ic ælfric wolde þas lytlan boc awendan to engliscum
gereorde of ðam stæfcræfte, þe is gehaten <foreign>GRAMMATICA</foreign>, syððan ic
ða twa bec awende on hundeahtatigum spellum, forðan ðe stæfcræft is
seo cæg, ðe ðæra boca andgit unlicð; and ic þohte, þæt
ðeos boc mihte fremian iungum cildum to anginne þæs cræftes,
oððæt hi to maran andgyte becumon.
 2.19. Ælcum men gebyrað, þe ænigne godne cræft
hæfð, þæt he ðone do nytne oðrum mannum and befæste þæt
pund, þe him god befæste, sumum oðrum men, þæt godes feoh ne
ætlicge and he beo lyðre þeowa gehaten and beo gebunden and geworpen
into ðeostrum, swaswa þæt halige godspel segð.
 2.24. Iungum mannum gedafenað, þæt hi leornion sumne wisdom
and ðam ealdum gedafenað, þæt hi tæcon sum gerad heora iunglingum,
forðan ðe ðurh lare byð se geleafa gehealden.
 3.2. And ælc man, ðe wisdom lufað, byð gesælig, and, se
ðe naðor nele ne leornian ne tæcan, gif he mæg, þonne acolað his
andgyt fram ðære halgan lare, and he gewit swa lytlum and lytlum fram
gode.
 3.6. Hwanon sceolon cuman wise lareowas on godes folce, buton hi on
iugoðe leornion?
 3.8. And hu mæg se geleafa beon forðgenge, gif seo lar and
ða lareowas ateoriað?
 3.9. Is nu for ði godes þeowum and mynstermannum georne to
warnigenne, þæt seo halige lar on urum dagum ne acolige oððe ateorige,
swaswa hit wæs gedon on Angelcynne nu for anum feawum gearum, swa þæt
nan englisc preost ne cuðe dihtan oððe asmeagean anne pistol on leden,
oðþæt Dunstan arcebisceop and Aðelwold bisceop eft þa lare on
munuclifum arærdon.
 3.16. Ne cweðe ic na for ði, þæt ðeos boc mæge
micclum to lare fremian, ac heo byð swa ðeah sum angyn to ægðrum
gereorde, gif heo hwam licað.
 3.20. Ic bidde nu on godes naman, gyf hwa ðas boc awritan wylle,
þæt he hi gerihte wel be ðære bysne; forðan ðe ic nah geweald,
þeah hi hwa to woge gebringe þurh lease writeras, and hit bið ðonne his
pleoh, na min.
 3.24. Micel yfel deð se unwritere, gyf he nele his woh gerihtan.
 4.3. <foreign>SECVNDVM DONATVM OMNIS VOX AVT ARTICVLATA EST AVT CONFVSA</foreign>.
 4.5. <foreign>ARTICVLATA EST, QVAE LITTERIS CONPREHENDI POTEST; CONFVSA,
QVAE SCRIBI NON POTEST</foreign>; stemn is geslagen lyft gefredendlic on hlyste, swa
micel swa on ðære heorcnunge is.
 4.7. Ic secge nu gewislicor, þæt ælc stemn byð geworden
of ðæs muðes clypunge and of ðære lyfte cnyssunge.
 4.9. Se muð drifð ut ða clypunge, and seo lyft byð geslagen
mid ðære clypunge and gewyrð to stemne.
 4.11. Ælc stemn is oððe andgytfullic oððe gemenged.
 4.11. Andgytfullic stemn is, þe mid andgyte bið geclypod,
swaswa ys <foreign>arma uirumque cano</foreign> ic herige þa wæpnu and ðone wer.
 4.14. Gemenged stemn is, þe bið butan andgyte, swylc swa is
hryðera gehlow and horsa hnægung, hunda gebeorc, treowa brastlung <foreign>ET
CETERA</foreign>.
 4.17. <foreign>DE LITTERA</foreign>.
 4.18. <foreign>LITTERA</foreign> is stæf on englisc and is se læsta dæl on
bocum and untodæledlic.
 4.19. We todælað þa boc to cwydum and syððan ða cwydas
to dælum, eft ða dælas to stæfgefegum and syððan þa
stæfgefegu to stafum: þonne beoð ða stafas untodæledlice; forðan
ðe nan stæf ne byð naht, gif he gæð on twa.
 5.4. Ælc stæf hæfð þreo ðing: <foreign>NOMEN, FIGVRA,
POTESTAS</foreign>, þæt is, nama and hiw and miht.
 5.6. Nama, hu he gehaten byð: <foreign>a, b, c</foreign>.
 5.6. Hiw, hu he gesceapen byð.
 5.7. Miht, hwæt he mæge betwux oðrum stafum.
 5.7. Soðlice on ledenspræce synd þreo and twentig stafa: <foreign>a,
b, c, d, e, f, g, h, i, k, l, m, n, o, p, q, r, s, t, u, x, y, z</foreign>.
 5.10. Of ðam syndon fif <foreign>VOCALES</foreign>, þæt synd clypiendlice:
<foreign>a, e, i, o, u</foreign>.
 5.11. Ðas fif stafas æteowiað heora naman þurh hi sylfe
and butan ðam stafum ne mæg nan word beon awriten, and for ði hi synd
<foreign>QVINQVE VOCALES</foreign> gehatene.
 5.14. To ðisum is genumen se grecisca <foreign>y</foreign> for intingan
greciscra/ namena, and se ylca <foreign>y</foreign> is on engliscum gereorde swiðe
gewunelic.
 5.16. Ealle ða oðre stafas syndon gehatene <foreign>CONSONANTES</foreign>,
þæt is, samod swegende; forðan ðe hi swegaþ mid ðam fif
clypiendlicum.
 5.18. Ðonne beoð gyt of þam samod swegendum sume
<foreign>SEMIVOCALES</foreign>, þæt synd healfclypiende; sume syndon <foreign>MVTAE</foreign>, þæt synd
dumbe.
 6.1. <foreign>SEMIVOCALES</foreign> syndon seofan: <foreign>f, l, m, n, r, s, x</foreign>.
 6.1. Þas syndon healfclypiende gecigede, forðan ðe hi
nabbað fulle clypunge, swaswa ða <foreign>QUINQUE VOCALES</foreign>.
 6.3. And þa syx ongynnað of ðam stæfe <foreign>e</foreign> and geendiað
on/ him sylfum.
 6.5. <foreign>x</foreign> ana ongynð of þam stæfe <foreign>i</foreign> æfter uðwitena
tæcinge.
 6.6. Þa oðre nigon <foreign>CONSONANTES</foreign> synd gecwedene <foreign>MVTAE</foreign>,
þæt synd dumbe.
 6.7. Hi ne synd na mid ealle dumbe, ac hi habbað lytle clypunge.
 6.8. Þa synd: <foreign>b, c, d, g, h, k, p, q, t</foreign>.
 6.9. Þas ongynnað of him sylfum and geendiað of ðam
clypiendlicum stafum.
 6.10. <foreign>b, c, d, g, p, t</foreign> geendiað on <foreign>e</foreign>.
 6.10. <foreign>h</foreign> and <foreign>k</foreign> geendiað on <foreign>a</foreign> æfter rihte.
 6.11. <foreign>q</foreign> geendað on <foreign>u</foreign>.
 6.11. <foreign>z</foreign> eac, se grecisca stæf, geendað on <foreign>a</foreign>.
 6.12. Se stæf is genumen of Grecum to ledenspræce for
greciscum wordum.
 6.13. <foreign>i</foreign> and <foreign>u</foreign> beoð awende to <foreign>CONSONANTES</foreign>, gif hi beoð
togædere gesette oððe mid oðrum swegendlicum.
 6.15. Gyf ðu cwyst nu <foreign>iudex</foreign>, þonne byð se <foreign>i CONSONANS</foreign>.
 6.16. Gif ðu cwest <foreign>uir</foreign>, þonne bið se <foreign>u CONSONANS</foreign>.
 6.17. <foreign>ianua</foreign>, her is se <foreign>i CONSONANS</foreign>.
 6.18. <foreign>uatis</foreign>, her is se <foreign>u consonans</foreign>.
 6.18. Ðas twegen stafas habbað maran mihte, þonne we her
secgan wyllað.
 6.19. Eac we mihton be eallum þam oðrum stafum menigfealdlice
sprecan, gif hit on englisc gedafenlic wære.
 7.3. <foreign>de sillaba</foreign>.
 7.4. <foreign>SYLLABA</foreign> is stæfgefeg on anre orðunge geendod.
 7.4. <foreign>a domo</foreign> fram huse: her is se <foreign>a</foreign> for anum stæfgefege.
 7.5. <foreign>ab homine</foreign> fram ðam menn: her is se <foreign>ab</foreign> an stæfgefeg.
 7.7. Hwilon byð þæt stæfgefeg on anum stæfe, hwilon
on twam, swaswa we ær sædon; hwilon on þrim stafum: <foreign>arx</foreign> wighus;
hwilon on feower: <foreign>pars</foreign> dæl; hwilon on fif: <foreign>stans</foreign> standende; hwilon on
syx: <foreign>stirps</foreign> stybb oððe mægð.
 7.12. <foreign>de diptongis</foreign>.
 7.13. <foreign>DYPTONGVS</foreign> is twyfeald sweg oððe twyfeald stæfgefeg,
and ðara synd feowor: an on <foreign>ae</foreign>: <foreign>musae, poetae</foreign>; on þisum namum synd
ða twegen stafas <foreign>a</foreign> and <foreign>e</foreign> to anre dyptongon getealde.
 8.1. Oðer dyptongon ys <foreign>au</foreign>: <foreign>aurum</foreign> gold; þridda <foreign>eu</foreign>: <foreign>eurus</foreign>
suðeasterne wind; feorða ys <foreign>oe</foreign>: <foreign>poena</foreign> wite, <foreign>foenum</foreign> gærs oððe
streow.
 8.3. Ne sprece we her na mare be ðisum.
 8.5. <foreign>praefatio de partibvs orationis</foreign>.
 8.6. <foreign>PARTES ORATIONIS SVNT OCTO</foreign> eahta dælas synd
ledenspræce: <foreign>NOMEN, PRONOMEN, VERBVM, ADVERBIVM, PARTICIPIVM, CONIVNCTIO,
PRAEPOSITIO, INTERIECTIO</foreign>.
 8.8. <foreign>NOMEN</foreign> is nama, mid ðam we nemnað ealle ðing ægðer
ge synderlice ge gemænelice.
 8.10. Synderlice be agenum naman: <foreign>Eadgarus</foreign>, <foreign>Aðelwoldus</foreign>;
gemænelice: <foreign>rex</foreign> cyning, <foreign>episcopus</foreign> bisceop.
 8.11. <foreign>pronomen</foreign> is ðæs naman speliend, se spelað þone
naman, þæt ðu ne ðurfe tuwa hine nemnan.
 8.13. Gif ðu cwest nu: hwa lærde ðe?
 8.14. Þonne cweðe ic: Dunstan.
 8.14. Hwa hadode ðe?
 8.15. He me hadode: þonne stent se he on his naman stede and
spelað hine.
 8.16. Eft, gif ðu axast: <foreign>quis hoc fecit</foreign>?
 8.17. Hwa dyde ðis?
 8.17. Þonne cwest ðu: <foreign>ego hoc feci</foreign> ic dyde ðis: þonne
stent se ic on ðines naman stede; <foreign>tu</foreign> ðu; <foreign>ille</foreign> se.
 9.2. <foreign>VERBUM</foreign> is word, and word getacnað weorc oððe
ðrowunge oððe geþafunge.
 9.3. Weorc byð, þonne ðu cwest: <foreign>aro</foreign> ic erige; <foreign>uerbero</foreign> ic
swinge.
 9.5. Þrowung byð, þonne ðu cwyst: <foreign>uerberor</foreign> ic eom
beswungen; <foreign>ligor</foreign> ic eom gebunden.
 9.6. Geðafung byþ, ðonne ðu cwyst: <foreign>amor</foreign> ic eom gelufod;
<foreign>doceor</foreign> ic eom gelæred.
 9.8. <foreign>ADVERBIVM</foreign> is wordes gefera, forðan ðe he næfð nane
fulfremednysse, buton he mid ðam worde beo.
 9.10. Word gefylð his agene getacnunge mid fullum andgyte.
 9.11. Þonne ðu cwyst: <foreign>scribo</foreign> ic write, þonne byð ðær
full andgyt.
 9.12. <foreign>adverbivm</foreign> is <foreign>bene</foreign> wel.
 9.13. Her nys na ful andgyt, buton ðu cweðe word ðar to:
<foreign>bene scribo</foreign> wel ic write; <foreign>bene scribis</foreign> wel ðu writst; <foreign>bene scribit</foreign> wel
he writ; <foreign>et plvraliter</foreign> and menigfealdlice: <foreign>male legimus</foreign> yfele we
rædað; <foreign>melius legitis</foreign> bet ge rædað; <foreign>optime legunt</foreign> selost hi
rædað: <foreign>et cetera</foreign>.
 9.18. <foreign>participivm</foreign> ys dæl nimend.
 9.18. He nymð anne dæl of naman and oðerne of worde.
 9.19. Of naman he nymð <foreign>casvs</foreign>, þæt is, declinunge, and of
worde he nymð tide and getacnunge.
 9.21. Of him bam he nymð getel and hiw.
 10.1. <foreign>amans</foreign> lufiende cymð of ðam worde <foreign>amo</foreign> ic lufige:
þonne nymð he of ðam naman him ealle ða syx <foreign>casva: nominativvm,
genitivvm, dativvm, accvssativvm, vocativvm, ablativvm: et plvraliter</foreign> and
menigfealdlice.
 10.4. Ðes <foreign>participivm</foreign> is ðreora cynna: <foreign>hic amans</foreign> uir þes
lufienda wer; <foreign>haec amans femina</foreign> þis lufiende wif; <foreign>hoc amans mancipium</foreign>
þes lufienda þeowa man; <foreign>et cetera</foreign>.
 10.8. <foreign>conivnctio</foreign> is geðeodnys oððe feging.
 10.8. Þes dæl ne mæg naht þurh hine sylfne, ac he
gefegð togædere ægðer ge naman ge word.
 10.10. Gif ðu befrinst: <foreign>quis equitat in ciuitatem</foreign>?
 10.11. Hwa rit into ðam port?
 10.11. Ðonne cweð he: <foreign>rex et episcopus</foreign> se cyningc and se
bisceop.
 10.13. Se <foreign>et</foreign>, þæt is, and, &, is <foreign>conivnctio</foreign>: <foreign>ego et
tu</foreign> ic and ðu.
 10.14. Word he gefegð þus: <foreign>stat et loquitur</foreign> he stent and
sprycð; <foreign>et cetera</foreign>.
 10.15. <foreign>praepositio</foreign> is foresetnyss.
 10.16. Se byð geðeod naman and worde and stent æfre on
foreweardan.
 10.17. <foreign>ab illo homina</foreign> fram ðam men: her is se <foreign>ab
praepositio</foreign>.
 10.18. <foreign>apud regem sum</foreign> ic eom mid ðam cyninge: her is se <foreign>apud
praepositio</foreign>.
 10.19. <foreign>ad regem equito</foreign> ic ride to cyninge, <foreign>et cetera</foreign>.
 10.20. <foreign>interiectio</foreign> is betwuxaworpennyss.
 11.1. Se dæl byð betwux oðrum wordum and geswutelað
þæs modes styrunge.
 11.2. <foreign>heu</foreign> geswutelað modes sarnysse: <foreign>heu mihi</foreign> wamme.
 11.3. <foreign>pape</foreign> geswutelað wundrunge, <foreign>atat</foreign> geswutelað ogan,
<foreign>racha</foreign> geswutelað æbylignysse, <foreign>et cetera</foreign>.
 11.5. Witodlice on ðisum eahta dælum is eal ledenspræc
belocen, and ðæt englisc geðwærlæcð to eallum ðam dælum,
swaswa we nu sceortlice trahtnodon.
 11.8. On ðisum eahta dælum synd ða mæstan and ða
mihtigostan <foreign>NOMEN ET VERBVM</foreign>, þæt is, nama and word.
 11.9. Mid ðam naman we nemnað ealle ðing and mid ðam worde
we sprecað be eallum ðingum.
 11.11. Sume naman synd <foreign>PRIMITIVA</foreign>, þæt synd frumcennede
oððe fyrmyste, swaswa ys <foreign>scola</foreign> on englisc scol, <foreign>mons</foreign> dun, <foreign>ciuitas</foreign> 
ceaster.
 11.14. Sume synd <foreign>DIRIVATIVA</foreign>, þæt synd, ða ðe cumað of
oðrum namum: <foreign>scolasticus</foreign> se ðe on scole ys, <foreign>montanus</foreign> dunlendisc,
<foreign>ciuis</foreign> ceastergewara.
 11.16. Sume synd agene naman, swaswa is Eadgar, Dunstan; sume
gemænelice: cyning, bisceop, <foreign>homo</foreign> man.
 11.18. Sume synd <foreign>INCORPORALIA</foreign>, þæt is, unlichamlice, swaswa
is <foreign>angelus</foreign> engel, <foreign>Michael, Gabriel, Raphael</foreign>.
 12.1. Sume synd <foreign>OMONIMA, ID SVNT VNIVOCA</foreign>, ða getacniað ma
þinga mid anre clypunge: <foreign>acies</foreign> egc oððe se ord on here oððe scearp
gesihð; <foreign>aries</foreign> byð ram betwux sceapum and ram to wealgeweorce and <foreign>aries</foreign>
ys an ðara twelf tacna.
 12.6. Sume synd <foreign>SINONIMA, ID SVNT PLVRIVOCA</foreign>, ða getacniað an
ðing mid menigfealdre clypunge, swaswa ys <foreign>ensis</foreign> swurd, <foreign>gladius</foreign> swurd,
<foreign>mucro</foreign> swurd; <foreign>terra</foreign> eorðe, <foreign>tellus</foreign> eorðe.
 12.9. Sume synd <foreign>ADIECTIVA</foreign>, þæt synd, ða ðe beoð geihte
to oðrum namum and getacniað oððe herunge oððe tal: <foreign>iustus</foreign>
rihtwis, <foreign>iniustus</foreign> unrihtwis, <foreign>bonus homo</foreign> god man, <foreign>malus homo</foreign> yfel mann.
 12.12. Sume synd <foreign>ACCIDENTIA</foreign>, þæt synt gelimplice, þe
gelimpað anum gehwylcum: <foreign>niger coruus</foreign> blac hrem, <foreign>profundum mare</foreign> deop
sæ, <foreign>prudens</foreign> snoter, <foreign>albus</foreign> hwit, <foreign>longus</foreign> lang, <foreign>breuis</foreign> sceort.
 12.16. Sume syndon <foreign>ad aliqvid dicta</foreign>, ða synd gecwedene to sumum
þinge and ne magon beon gecwedene buton to ðam ðinge: <foreign>filius</foreign> sunu,
<foreign>seruus</foreign> ðeowa.
 12.19. Þonne ðu cwest sunu, þonne byð se fæder þær
to understanden and se hlaford to þam ðeowan.
 12.20. Sume syndon fornean þisum gelice: <foreign>dies</foreign> dæg, <foreign>nox</foreign>
niht; <foreign>dexter</foreign> swiðra, <foreign>sinister</foreign> wynstra; <foreign>calor</foreign> hætu, <foreign>frigus</foreign> cyle.
 13.1. Sume syndon <foreign>gentilia</foreign>, þa getacniaþ, hwylcere þeode he
sig: <foreign>graecus</foreign> grecisc, <foreign>anglus</foreign> englisc.
 13.3. Sume synd <foreign>patriae</foreign>, þa geswuteliað þæs mannes
eþel: <foreign>romanus</foreign> romanisc, <foreign>lundoniensis</foreign> lundenisc, <foreign>wiltuniensis</foreign>
wiltunisc.
 13.5. Sume synd <foreign>interrogativa</foreign>, þæt synd axiendlice: <foreign>quis</foreign>
hwa, <foreign>qualis</foreign> hwylc, <foreign>quantus</foreign> hu micel, <foreign>quot</foreign> hu fela, <foreign>quotus</foreign> hwylces
geteles on endebyrdnysse, se forma oððe se oðer.
 13.9. Sume synd <foreign>collectiva</foreign>, þa getacniað on anfealdum getele
mycele meniu: <foreign>populus</foreign> folc: menig mann byð on folce; <foreign>exercitus</foreign> here,
<foreign>legio</foreign> iored, <foreign>congregatio</foreign> gegaderung.
 13.12. Sume synd <foreign>dividva</foreign>, þa getacniað todal mid edlesendre
spræce: <foreign>uterque</foreign> heora ægðer, <foreign>quisque</foreign> gehwa, <foreign>singuli</foreign> ænlipige,
<foreign>bini</foreign> getwinne oððe twyfealde, <foreign>terni</foreign> ðryfealde, <foreign>deni</foreign> tynfealde,
<foreign>uiceni</foreign> twentigfealde, <foreign>triceni</foreign> þrittigfealde, <foreign>centeni</foreign> hundfealde.
 13.17. Sume synd <foreign>ordinalia</foreign>, þa geswuteliað endebyrdnysse:
<foreign>primus</foreign> fyrmest, <foreign>secundus</foreign> oðer, <foreign>tertius</foreign> ðridda; <foreign>et cetera</foreign>.
 13.19. Sume syndon <foreign>nvmeralia</foreign>, þa geswuteliað getel: <foreign>unus</foreign>
an, <foreign>duo</foreign> twegen, <foreign>tres</foreign> ðry; <foreign>et cetera</foreign>.
 13.20. Sume syndon <foreign>facticia</foreign>, þa synd geworhte æfter
gelicnysse agenes sweges: <foreign>tintinnabulum</foreign> belle, <foreign>turtur</foreign> turtle, <foreign>clangor</foreign>
cyrm, <foreign>bos</foreign> oxa, <foreign>grus</foreign> cran.
 14.3. Sume synd <foreign>generalia</foreign>,þæt synd gemænelice: <foreign>animal</foreign>
nyten: <foreign>animal</foreign> is ælc ðingc, ðe orðað; <foreign>arbor</foreign> ælces cynnes
treow, <foreign>gemma</foreign> ælces cynnes gymstan.
 14.6. Sume syndon <foreign>specialia</foreign>, þæt synd synderlice, þa ðe
beoð todælede fram þam gemænelicum.
 14.8. <foreign>animal</foreign> is ælc ðinge, ðe orðað: ðonne is
synderlice <foreign>homo</foreign> man, <foreign>equus</foreign> hors, <foreign>ouis</foreign> scep.
 14.9. Gemænelice <foreign>arbor</foreign> treow; synderlice <foreign>uitis</foreign> wintreow,
<foreign>laurus</foreign> lawerbeam, <foreign>corilus</foreign> hæsel, <foreign>abies</foreign> æps, <foreign>quercus</foreign> ac, <foreign>malus</foreign>
apuldre.
 14.11. Gemænelice <foreign>gemma</foreign> gimstan; synderlice <foreign>cristallum</foreign>,
<foreign>topazius</foreign>/, <foreign>berillus</foreign>.
 14.13. Sume syndon <foreign>absolvtivae</foreign>, þæt synd ungebundene, þa
ne behofiað nanre tiginge oðres naman: <foreign>deus</foreign> god, <foreign>ratio</foreign> gescead, <foreign>mens</foreign>
mod.
 14.15. Sume syndon <foreign>temporalia</foreign>, þæt synd tidlice, þa
æteowiað timan: <foreign>annus</foreign> gear, <foreign>mensis</foreign> monoð, <foreign>ebdomada</foreign> wucu, <foreign>dies</foreign>
dæg.
 14.18. Sume syndon <foreign>localia</foreign>, þæt synd stowlice, þa
geswuteliað gehendnysse oððe ungehendnysse: <foreign>propinquus</foreign> gehende oððe
mæg, <foreign>longinquus</foreign> fyrlen, <foreign>proximus</foreign> neaxð, <foreign>medioximus</foreign> midlen.
 14.21. Sume syndon <foreign>patronomica</foreign>, þæt synd fæderlice naman,
æfter greciscum þeawe, ac seo ledenspræc næfð þa naman.
 15.1. Hi synd swa ðeah on engliscre spræce: Penda and of ðam
Pending and Pendingas, Cwicelm and of ðam Cwicelmingas and fela oðre.
 15.4. Sume synd <foreign>possessiva</foreign>, þæt synd geagnigendlice, þa
geswuteliað þa þing, þe beoð geagnode: <foreign>regius honor</foreign> cynelic
wurðmynt; <foreign>pater</foreign> fæder, <foreign>paternus</foreign> fæderlic; <foreign>mater</foreign> modor, <foreign>maternus</foreign>
modorlic; <foreign>frater</foreign> broðor, <foreign>fraternus</foreign> broðorlic.
 15.9. Of oðrum antimbre <foreign>ferrum</foreign> isen, <foreign>ferreus</foreign> isen; <foreign>aurum</foreign>
gold, <foreign>aureus</foreign> gylden; <foreign>argentum</foreign> seolfor, <foreign>argenteus</foreign> sylfren; <foreign>stagnum</foreign> tin,
<foreign>stagneus</foreign> tinen; <foreign>aes</foreign> bræs oððe ar, <foreign>aeneus</foreign> bræsen oþþe
æren; <foreign>plumbum</foreign> lead, <foreign>plumbeus</foreign> leaden; <foreign>uitrum</foreign> glæs, <foreign>uitreus</foreign>
glæsen; <foreign>lapis</foreign> stan, <foreign>lapideus</foreign> stænen; <foreign>lignum</foreign> treow, <foreign>ligneus</foreign>
treowen; <foreign>et cetera</foreign>.
 15.15. Sume hi synd <foreign>COMPARATIVA</foreign>, þæt synd wiðmetenlice,
þa geswuteliað maran oððe beteran: <foreign>maior</foreign> mare, <foreign>melior</foreign> betere.
 15.17. Sume synd <foreign>SVPERLATIVA</foreign>, þæt synd oferstigendlice, þa
geswuteliað ða mæstan and ða betstan: <foreign>maximus</foreign> se mæsta, <foreign>optimus</foreign>
se selosta.
 15.20. <foreign>POSITIVVS</foreign> is se forma stæpe: <foreign>iustus</foreign> rihtwis.
 15.21. <foreign>COMPARATIVVS</foreign> ys se oðer stæpe: <foreign>iustior</foreign> rihtwisre.
 16.1. <foreign>SVPERLATIVVS</foreign> is se ðridda stæpe: <foreign>iustissimus</foreign> ealra
rihtwisost.
 16.2. <foreign>bonus</foreign> god, <foreign>melior</foreign> betere, <foreign>optimus</foreign> selost; <foreign>malus</foreign> yfel,
<foreign>peior</foreign> wyrse, <foreign>pessimus</foreign> ealra wyrst; <foreign>magnus</foreign> mycel, <foreign>maior</foreign> mare, <foreign>maximus</foreign>
mæst; <foreign>paruus</foreign> lytel, <foreign>minor</foreign> læsse, <foreign>minimus</foreign> læst; <foreign>facilis</foreign>
eaðelic, <foreign>facilior</foreign> eaðre, <foreign>facillimus</foreign> ealra eaðost; <foreign>difficilis</foreign>
earfoðe, <foreign>difficilior</foreign> earfoðre, <foreign>difficillimus</foreign> ealra earfoðust;
<foreign>gracilis</foreign> smæl, <foreign>gracilior</foreign> smælre, <foreign>gracillimus</foreign> ealra smælst;
<foreign>humilis</foreign> eadmod, <foreign>humilior</foreign> eadmodre; <foreign>humillimus</foreign> ealra eadmodust; <foreign>similis</foreign>
gelic, <foreign>similior</foreign> gelicre, <foreign>simillimus</foreign> ealra gelicost; ealswa <foreign>dissimilis</foreign>
ungelic; <foreign>agilis</foreign> hræd oððe glæd, <foreign>agilior</foreign> hræddre, <foreign>agillimus</foreign>
ealra hradost.
 16.13. Of eallum ðisum stæpum cumað <foreign>ADVERBIA</foreign>: <foreign>bene</foreign> wel,
<foreign>melius</foreign> bet, <foreign>optime</foreign> selost he deð; <foreign>facile</foreign> eaðelice, <foreign>facilius</foreign>
eaðelicor, <foreign>facillime</foreign> ealra eaðelicost he deð; <foreign>ET CETERA</foreign>.
 16.16. Sume naman synd <foreign>DIMINVTIVA</foreign>, þæt synd waniendlice,
þa/ geswuteliað wanunge, na wiðmetennysse: <foreign>rex</foreign> cyning, <foreign>regulus</foreign> lytel
cyning oððe undercyning; <foreign>frater</foreign> broðor, <foreign>fraterculus</foreign> lytel broðor;
<foreign>puer</foreign> cild, <foreign>puerulus</foreign> lytel cild; <foreign>pater</foreign> fæder, <foreign>paterculus</foreign> lytel
fæder; <foreign>mater</foreign> modor, <foreign>matercula</foreign> lytel modor; <foreign>mulier</foreign> wif, <foreign>muliercula</foreign>
lytel wif; <foreign>soror</foreign> swustor, <foreign>sororcula</foreign> lytel swustor; <foreign>opus</foreign> weorc,
<foreign>opusculum</foreign> lytel weorc; <foreign>corpus</foreign> lichama, <foreign>corpusculum</foreign> lytel lichama; <foreign>ager</foreign>
æcer, <foreign>agellus</foreign> lytel æcer; <foreign>liber</foreign> boc, <foreign>libellus</foreign> lytel boc; <foreign>homo</foreign>
mann, <foreign>homunculus</foreign> lytel man and <foreign>omuncio ET CETERA</foreign>.
 17.6. Gyt ðær is an hiw <foreign>DENOMINATIVVM</foreign> geciged.
 17.7. <foreign>DENOMINATIVVM</foreign> is gecweden eal, þæt of naman cymð,
and of ðam hiwe synd belocene <foreign>PATRONOMICA</foreign> and <foreign>POSSESSIVA</foreign> and
<foreign>COMPARATIVA</foreign> and <foreign>SVPERLATIVA</foreign> and <foreign>DIMINVTIVA</foreign> and manega oðre naman to
eacan ðisum.
 17.11. <foreign>bonus</foreign> ys nama, þonne byð of ðam <foreign>bonitas</foreign> godnys
<foreign>DENOMINATIVVM</foreign> of ðam naman.
 17.12. Eft <foreign>iustus</foreign> rihtwis, <foreign>iustitia</foreign> rihtwisnys; <foreign>socius</foreign>
gefera, <foreign>societas</foreign> geferræden; <foreign>frater</foreign> broðor, <foreign>fraternitas</foreign>
broðorræden; <foreign>uetus</foreign> eald, <foreign>uetustas</foreign> ealdnys; <foreign>castus</foreign> clæne,
<foreign>castitas</foreign> clænnys; <foreign>sanctus</foreign> halig, <foreign>sanctitas</foreign> halignys; <foreign>uir</foreign> wer,
<foreign>uirilis</foreign> werlic; <foreign>mulier</foreign> wif, <foreign>muliebris</foreign> wiflic; <foreign>puer</foreign> cild, <foreign>puerilis</foreign>
cildlic; <foreign>puella</foreign> mæden, <foreign>puellaris</foreign> mædenlic; <foreign>uirgo</foreign> mæden,
<foreign>uirginalis</foreign> mædenlic; <foreign>caelum</foreign> heofen, <foreign>caelestis</foreign> heofonlic; <foreign>terra</foreign>
eorðe, <foreign>terrestris</foreign> eorðlic.
 18.1. Witodlice ealle ða naman, þe of oðrum namum cumað,
ealle hi synd <foreign>DENOMINATIVA</foreign> gecwedene, and ðara ys fornean ungerim.
 18.4. <foreign>DE GENERIBVS</foreign>.
 18.5. Æfter gecynde syndon twa cyn on namum, <foreign>MASCVLINVM</foreign> and
<foreign>FEMININVM</foreign>, þæt is, werlic and wiflic.
 18.6. Werlic cyn byð <foreign>hic uir</foreign> þes wer, wiflic <foreign>haec femina</foreign>
þis wif.
 18.8. Þas twa cyn synd gecyndelice on mannum and on nytenum.
 18.10. Nu ys gecweden æfter cræfte gemæne cyn, þæt
is, ægðer ge werlic ge wiflic: <foreign>hic et haec diues</foreign> ðes and þeos
welega: ægðer byð welig ge wer ge wif; <foreign>hic et haec heres</foreign> þes and
þeos yrfenuma; <foreign>ET CETERA</foreign>.
 18.14. <foreign>NEVTRVM</foreign> is naðor cynn, ne werlices ne wiflices, on
cræftspræce, ac hit byð swa ðeah oft on andgyte, swaswa ys <foreign>hoc
mancipium</foreign> ðes weal, <foreign>hoc animal</foreign> þis nyten: ælc nyten byð oððe he
oððe heo.
 18.17. Ac swa ðeah ðis cyn gebyrað oftost to naðrum cynne,
swaswa ys <foreign>hoc uerbum</foreign> þis word, <foreign>hoc lumen</foreign> þis leoht.
 18.19. Ys eac to witenne, þæt hi beoð oft oðres cynnes on
leden and oðres cynnes on englisc.
 18.21. We cweðað on ledyn <foreign>hic liber</foreign> and on englisc þeos
boc; eft on leden <foreign>haec mulier</foreign> and on englisc ðis wif, na ðeos; eft on
leden <foreign>hoc iudicium</foreign> and on englisc ðes dom, na ðis.
 19.4. <foreign>COMMVNE</foreign> ys gyt an cynn <foreign>TRIVM GENERVM</foreign>, þæt is,
gemænelice þreora cynna: <foreign>hic et haec et hoc sapiens</foreign> þes and ðeos and
ðis wise, <foreign>hic sapiens rex</foreign> þes wisa cyning, <foreign>haec sapiens regina</foreign> þeos
wise cwen, <foreign>hoc sapiens mancipium</foreign> þes wisa weal.
 19.8. Ealswa <foreign>hic et haec et hoc felix</foreign> þes and ðeos and
þis/ gesælige <foreign>ET CETERA</foreign>.
 19.10. Cpb Sum cyn is gecweden <foreign>EPICENA</foreign>, þæt is on leden
<foreign>PROMISCVA</foreign> and on englisc gemenged: <foreign>hic coruus</foreign> ðes hremn, swa hwæðer
swa hit byð, swa he, swa heo; <foreign>hic miluus</foreign> ðes glida, ægðer ge he ge
heo; <foreign>haec aquila</foreign> ðes earn, ægðer ge he ge heo.
 19.14. Ealswa mustela wesle <foreign>ET CETERA</foreign>.
 19.16. Sume synd gecwedene <foreign>DVBII GENERIS</foreign>, þæt is, twylices
cynnes.
 19.17. Hi beoð gemette on bocum hwilon æfter werlicum cynne,
hwilon æfter wiflicum: <foreign>hic finis</foreign> þes ende and eft <foreign>haec finis</foreign>; <foreign>hic
silex</foreign> þes flint and eft <foreign>haec silex</foreign>; <foreign>hic margo</foreign> ðes ofer and eft <foreign>haec
margo</foreign>; <foreign>ET CETERA</foreign>.
 20.3. Sume synd <foreign>MOBILIA</foreign>, þæt synd awendendlice, forðan
ðe hi beoð awende fram cynne to cynne: <foreign>hic sanctus</foreign> ðes halga, <foreign>haec
sancta</foreign> þeos halige, <foreign>hoc sanctum</foreign> ðis halige; ealswa <foreign>iustus</foreign> rihtwis,
<foreign>iusta/</foreign>, <foreign>iustum</foreign>; <foreign>bonus</foreign> god, <foreign>bona</foreign>, <foreign>bonum</foreign>; <foreign>ET CETERA</foreign>.
 20.7. <foreign>filius</foreign> sunu, <foreign>filia</foreign> dohtor.
 20.9. Sume synd <foreign>MOBILIA</foreign>, þæt synd awendendlice, on gecynde
and on getacnunge, na on stemne: <foreign>hic pater</foreign> þes fæder, <foreign>haec mater</foreign>
ðeos modor; <foreign>frater</foreign> broðor, <foreign>soror</foreign> swustor; <foreign>patruus</foreign> fædera, <foreign>amita</foreign>
faðu; <foreign>auunculus</foreign> eam, <foreign>matertera</foreign> moddrie.
 20.14. Oftost on treowcynne beoð ða treowa getealde <foreign>FEMININI
GENERIS</foreign> and se wæstm <foreign>NEVTRI GENERIS</foreign>: <foreign>haec pirus</foreign> þeos pyrige,
<foreign>hoc pirum</foreign> seo peru; <foreign>haec malus</foreign> ðeos apuldre, <foreign>hoc malum</foreign> se æppel;
<foreign>haec prunus</foreign> ðis plumtreow, <foreign>hoc prunum</foreign> seo plyme.
 20.18. Ac hit ne bið swa ðeah swa be eallum treowum: <foreign>haec
buxus</foreign> þis boxtreow, <foreign>hoc buxum</foreign> forcorfen box.
 21.1. <foreign>INCIPIVNT QVINQVE DECLINATIONES NOMINVM</foreign>.
 21.3. <foreign>OMNIA NOMINA QVIBVS LATINA VTITVR ELOQVENTIA, QVINQVE
DECLINATIONIBVS INFLECTVNTVR</foreign> ealle naman, ðæra ðe ledenspræc
bricð, beoð gebigede on fif declinungum.
 21.6. Seo forme <foreign>DECLINATIO</foreign>, þæt is, seo forme declinung,
macað hire <foreign>GENITIVVM</foreign> on <foreign>ae</foreign>: <foreign>huius poetae</foreign> þises sceopes.
 21.8. Seo oðer <foreign>DECLINATIO</foreign> geendað hire <foreign>GENITIVVM</foreign> on langne
<foreign>i</foreign>: <foreign>huius episcopi</foreign> þises bisceopes.
 21.10. Seo ðridde <foreign>DECLINATIO</foreign> awent hire <foreign>GENITIVVM</foreign> on scortne
<foreign>is</foreign>: <foreign>huius regis</foreign> þises cyninges.
 21.11. Seo feorðe <foreign>DECLINATIO</foreign> macað hire <foreign>GENITIVVM</foreign> on langne
<foreign>us</foreign>: <foreign>huius exercitus</foreign> þises heres.
 21.13. Seo fifte <foreign>DECLINATIO</foreign> gebigð hire <foreign>GENITIVVM</foreign> on <foreign>e</foreign> and
on <foreign>i</foreign> todæledlice: <foreign>huius rei</foreign> þises ðinges.
 21.15. We foð nu gewislicor on ða forman declinunge.
 21.16. <foreign>NOMINATIVO hic citharista</foreign> ðes hearpere, <foreign>GENITIVO huius
citharistae</foreign> þises hearperes, <foreign>DATIVO huic citharistae</foreign> þisum
hearpere/, <foreign>ACCVSSATIVO hunc citharistam</foreign> þisne hearpere, <foreign>VOCATIVO o
citharista</foreign> eala ðu hearpere, <foreign>ABLATIVO ab hoc citharista</foreign> fram ðisum
hearpere; <foreign>ET PLVRALITER</foreign> and menigfealdlice <foreign>NOMINATIVO hi citharistae</foreign> þas
hearperas, <foreign>GENITIVO horum citharistarum</foreign> ðissera hearpera, <foreign>DATIVO his
citharistis</foreign> ðisum hearperum, <foreign>ACCVSSATIVO hos citharistas</foreign> þas hearperas,
<foreign>VOCATIVO o citharistae</foreign> eala ge hearperas, <foreign>ABLATIVO ab his citharistis</foreign> fram
ðisum hearperum.
 22.10. <foreign>NOMINATIVVS</foreign> ys nemniendlic: mid ðam <foreign>CASV</foreign> we nemnað
ealle ðing, swylce ðu cweðe: <foreign>hic homo equitat</foreign> þes man rit.
 22.12. <foreign>GENITIVVS</foreign> is gestrynendlic oððe geagniendlic: mid
þam <foreign>CASV</foreign> byð geswutelod ælces ðinges gestreon oþþe æhta:
<foreign>huius hominis filius</foreign> þises mannes sunu <foreign>VEL huius hominis equus</foreign> oððe
ðises mannes hors.
 22.16. <foreign>DATIVVS</foreign> ys forgyfendlic: mid ðam <foreign>CASV</foreign> byð geswutelod
ælces ðinges gifu: <foreign>huic homini do equum</foreign> ðisum men ic forgyfe hors.
 22.18. <foreign>quid das mihi?</foreign>  hwæt gyfst ðu me?
 22.19. <foreign>unum librum do tibi</foreign> ane boc ic ðe gife.
 22.20. <foreign>ACCUSSATIVVS</foreign> ys wregendlic: mid ðam <foreign>CASV</foreign> byð
geswutelod, hu men sprecað be ælcum þinge: <foreign>hunc hominem accuso</foreign>
ðysne man ic wrege; <foreign>hunc hominem amo</foreign> þysne man ic lufige; <foreign>hanc rem
apprehendi</foreign> þis ðing ic gelæhte.
 23.2. <foreign>VOCATIVVS</foreign> ys clypiendlic oððe gecigendlic: mid ðam
<foreign>CASV</foreign> we clypiað to ælcum ðinge: <foreign>o homo, ueni huc</foreign> eala ðu man, cum
hider; <foreign>o homo, loquere ad me</foreign> eala ðu man, sprec to me; <foreign>o magister, doce me
aliquid/</foreign> eala ðu lareow, tæce me sum ðing.
 23.6. <foreign>ABLATIVVS</foreign> ys ætbredendlic: mid ðam <foreign>CASV</foreign> byð
geswutelod, swa hwæt swa we ætbredað oðrum oððe swa hwæt swa
we underfoð æt oðrum oððe hwanon we farað: <foreign>ab hoc homine pecuniam
accepi</foreign> fram þisum men ic underfeng feoh; <foreign>ab hoc magistro audiui sapientiam</foreign>
fram ðisum lareowe ic gehyrde wisdom; <foreign>ab illa ciuitate equitaui</foreign> fram
ðære byrig ic rad; <foreign>a rege ueni</foreign> fram cyninge ic com.
 23.14. Þas syx <foreign>CASVS</foreign> befod and belucað, swa hwæt swa men
embe sprecað, gif ðær beoð word to geihte.
 23.16. Ealswa ðu miht hi gebigean to menigfealdum getele:
<foreign>NOMINATIVO hi pueri discunt</foreign> þas cild leorniað; <foreign>GENITIVO horum puerorum
doctrina</foreign> ðissera cildra lar; <foreign>DATIVO his pueris ministro</foreign> þisum cildum ic
ðenige; <foreign>ACCVSSATIVO hos pueros flagello</foreign> ðas cild ic swinge; <foreign>VOCATIVO o
pueri, cantate bene</foreign> eala ge cild, singað well; <foreign>ABLATIVO ab his pueris
doctus sum</foreign> fram ðisum cildum ic eom gelæred; <foreign>ab his poetis audiui
carmina</foreign> fram ðisum sceopum ic gehyrde leoð.
 24.3. Seo forme <foreign>DECLINATIO</foreign> hæfð <foreign>TRES TERMINATIONES</foreign>,
þæt synd ðreo geendunga: <foreign>a</foreign> and <foreign>as</foreign> and <foreign>es</foreign>.
 24.4. Ða naman, þe geendiað on <foreign>a</foreign>, gif hi gebyriað to
wæpmanna þenunge, þonne synd hi <foreign>MASCVLINI GENERIS</foreign>: <foreign>hic poeta</foreign> þes
sceop, <foreign>huius poetae</foreign> þises sceopes; <foreign>hic scriba</foreign> ðes bocere; <foreign>leuita</foreign>
diacon; <foreign>sophista</foreign> uðwita; <foreign>nauta</foreign> reðra; <foreign>pirata</foreign> wicing oððe
scegðman; <foreign>trapezeta</foreign> mynetere; <foreign>proreta</foreign> ancerman; <foreign>ET CETERA</foreign>.
 24.10. Ða oðre naman, ðe of wordum cumað, synd <foreign>COMMVNIS
GENERIS</foreign>: <foreign>hic et haec agricola</foreign> se ðe æcer begæð; <foreign>hic et haec
aduena</foreign> þes and ðeos ælðeodige; <foreign>conuiua</foreign> gebeor; <foreign>collega</foreign> gefera;
<foreign>homicida</foreign> manslaga; <foreign>parricida</foreign> mægslaga; <foreign>ET CETERA</foreign>.
 24.15. Þa oðre ealle, þe on <foreign>a</foreign> geendiað þissere
declinunge, synd <foreign>FEMININI GENERIS</foreign>: <foreign>haec regina</foreign> ðeos cwen, <foreign>huius reginae</foreign>
þissere cwene, <foreign>huic reginae</foreign> þissere cwene, <foreign>hanc reginam</foreign> þas cwene, <foreign>o
regina</foreign> eala ðu cwen, <foreign>ab hac regina</foreign> fram ðissere cwene; <foreign>ET PLVRALITER
hae reginae, harum reginarum, his reginis, has reginas, o reginae, ab his
reginis</foreign>.
 25.1. Ealswa gað ðas: <foreign>haec terra</foreign> þeos eorðe; <foreign>erba</foreign>
gærs; <foreign>aqua</foreign> wæter; <foreign>pluuia</foreign> ren; <foreign>arena</foreign> sandceosol: <foreign>uia</foreign> weg; <foreign>semita</foreign>
pað; <foreign>silua</foreign> wudu; <foreign>luna</foreign> mona; <foreign>stella</foreign> steorra; <foreign>ianua</foreign> geat; <foreign>petra</foreign> stan;
<foreign>unda</foreign> yð; <foreign>pagina</foreign> tramet; <foreign>littera</foreign> stæf; <foreign>ancilla</foreign> wyln; <foreign>gallina</foreign>
henn; <foreign>auca</foreign> gos; <foreign>aneta</foreign> ened; <foreign>columba</foreign> culfre; <foreign>ciconia</foreign> storc; <foreign>uacca</foreign> cu;
<foreign>scroffa</foreign> sugu; <foreign>uita</foreign> lif; <foreign>olla</foreign> crocca; <foreign>fuscinula</foreign> awul; <foreign>andena</foreign> brandisen
and ealle naman ledenspræce, ðe on <foreign>a</foreign> geendiað: ealle hi syndon
<foreign>FEMININI/ GENERIS</foreign>.
 25.9. Agene naman, gif hi to wæpmannum gebyriað, hi beoð
þonne <foreign>MASCVLINI GENERIS</foreign>: <foreign>hic Silla, hic Seneca, hic Beda</foreign>.
 25.11. Gif hi to wifmannum gebyriað, hi beoð ðonne <foreign>FEMININI
GENERIS</foreign>.
 25.13. Ne bið nan <foreign>NEVTRI GENERIS</foreign> on ðære forman
declinunge.
 25.14. On <foreign>as</foreign> geendiað agene naman: <foreign>hic Aeneas, huius Aeneae,
huic/ Aeneae, hunc Aeneam, o Aenea, ab hoc Aenea</foreign>.
 25.16. Nis ðær na menigfeald getel, forðan ðe hit is agen
nama.
 25.17. Ealswa gæð <foreign>hic Andreas apostolus, hic Thomas, hic
Matthias, hic Barnabas; ET CETERA</foreign>.
 25.19. On <foreign>es</foreign> geendiað greciscra manna naman: <foreign>hic Anchises,
huius Anchisae, huic Anchisae, hunc Anchisam, o Anchises, ab hoc Anchisa</foreign>.
 26.2. Nis na menigfeald getel on agenum namum.
 26.4. Sume naman þissere declinunge maciað heora menigfealdan
<foreign>DATIVVM</foreign> and <foreign>ABLATIVVM</foreign> on <foreign>bus</foreign>.
 26.5. Ða naman cumað of ðam <foreign>MASCVLINVM</foreign>, þe nabbað nanne
<foreign>NEVTRVM</foreign>: <foreign>haec anima</foreign> þeos sawul, <foreign>his animabus</foreign> ðisum sawlum <foreign>ET ab his
animabus</foreign>; <foreign>filia</foreign> dohtor, <foreign>filiabus</foreign>; <foreign>equa</foreign> myre, <foreign>equabus</foreign>; <foreign>asina</foreign> assa,
<foreign>asinabus</foreign>; <foreign>ET CETERA</foreign>, for ðam gesceade, þæt hi næron gelice þam
<foreign>MASCVLINVM</foreign>, þe hi of cumað.
 26.11. <foreign>SECVNDA DECLINATIO HABET TERMINATIONES SEX: er, ir, ur, us,
eus, um</foreign>; seo oðer <foreign>DECLINATIO</foreign> hæfð syx geendunga, þa þe we nu
namedon.
 26.13. Þa naman, þe on <foreign>er</foreign> geendiað þissere declinunge,
synd <foreign>MASCVLINI GENERIS</foreign>, beon hi agene naman, beon hi elles gemænelice,
swaswa is <foreign>faber</foreign> smið.
 26.16. <foreign>NOMINATIVO hic faber</foreign> ðes smið, <foreign>GENITIVO huius fabri</foreign>
þises smiþes, <foreign>DATIVO huic fabro</foreign> þisum smiðe, <foreign>ACCVSSATIVO hunc
fabrum</foreign> þysne smið, <foreign>VOCATIVO o faber</foreign> eala ðu smiþ, <foreign>ABLATIVO ab hoc
fabro</foreign> fram ðisum smiðe; <foreign>ET PLVRALITER NOMINATIVO hi fabri</foreign> þas
smiðas, <foreign>GENITIVO horum fabrorum</foreign> þissera smiða, <foreign>DATIVO his fabris</foreign>
þisum smiðum, <foreign>ACCVSATIVO hos fabros</foreign> þas smiðas, <foreign>VOCATIVO o fabri</foreign>
eala ge smiþas, <foreign>ABLATIVO ab his fabris</foreign> fram ðisum smiðum.
 27.5. Ealswa gað þas oðre: <foreign>fiber</foreign> befor, <foreign>ager</foreign> æcer,
<foreign>liber</foreign> boc, <foreign>culter</foreign> culter, <foreign>aper</foreign> bar, <foreign>coluber</foreign> snaca, <foreign>cancer</foreign> crabba,
<foreign>auster</foreign> suðdæl, <foreign>oleaster</foreign> elebeam, <foreign>apiaster</foreign> merce, <foreign>Alexander</foreign> agen
nama, <foreign>sacer</foreign> halig, <foreign>niger</foreign> sweart, <foreign>ater</foreign> blac, <foreign>teter</foreign> blac, <foreign>dexter</foreign> and
<foreign>dextera</foreign> swiðra, <foreign>sinister</foreign> and <foreign>sinistra</foreign> wynstra.
 27.12. Þas maciað heora <foreign>GENITIVVM</foreign> on oðre wisan: <foreign>hic puer</foreign>
ðis cild, <foreign>huius pueri</foreign> þises cildes; <foreign>socer</foreign> sweor; <foreign>gener</foreign> aðum;
<foreign>miser</foreign> earming; <foreign>adulter</foreign> forligr; <foreign>lucifer</foreign> leohtberend; <foreign>signifer</foreign>
tacnberend; <foreign>frugifer</foreign> wæstmbære; <foreign>belliger</foreign> wigbora; <foreign>clauiger</foreign>
cægbora; <foreign>corniger</foreign> hornbære; <foreign>armiger</foreign> wæpnbora; <foreign>graniger</foreign>
cornbære; <foreign>ET SIMILIA</foreign>.
 27.19. On <foreign>ir</foreign> geendiað <foreign>MASCVLINI GENERIS hic uir</foreign> þes wer,
<foreign>huius uiri</foreign> þises weres <foreign>ET CETERA</foreign>; <foreign>hic leuir</foreign> tacor; <foreign>semiuir</foreign> healfmann;
<foreign>duumuir</foreign> twegra ceorla ealdor; <foreign>triumuir</foreign> þreora ceorla ealdor; <foreign>quinqueuir</foreign>
fif ceorla ealdor; <foreign>septemuir</foreign> seofon ceorla ealdor; <foreign>decemuir</foreign> tyn manna
ealdor; <foreign>centumuir</foreign> hundteontigra manna ealdor.
 28.4. On ðissere geendunge ys an nama <foreign>NEVTRVM</foreign>: <foreign>hoc ir</foreign> ðis
handbred <foreign>INDECLINABILE</foreign> ungebigendlic.
 28.6. On ðære geendunge <foreign>ur</foreign> ys an nama <foreign>MASCVLINI GENERIS</foreign>:
<foreign>hic satur</foreign> þes fulla man, <foreign>huius saturi, huic saturo</foreign>.
 28.7. Of ðam byð <foreign>FEMININVM haec satura</foreign>.
 28.9. Þa naman, þe on <foreign>us</foreign> geendiað, synd <foreign>MASCVLINI
GENERIS</foreign>: <foreign>hic campus</foreign> þes feld, <foreign>huius campi</foreign> þises feldes <foreign>ET CETERA</foreign>;
<foreign>ortus</foreign> orceard oððe wyrtun; <foreign>nidus</foreign> nest; <foreign>fundus</foreign> wurðig; <foreign>ludus</foreign>
plega; <foreign>lucus</foreign> holt; <foreign>fumus</foreign> smic; <foreign>uterus</foreign> wifes innoð; <foreign>uentus</foreign> wind;
<foreign>cetus</foreign> hwæl; <foreign>taurus</foreign> fearr; <foreign>ircus</foreign> bucca; <foreign>porcus</foreign> swyn; <foreign>uitulus</foreign> cealf;
<foreign>ceruus</foreign> heort; <foreign>hinnulus</foreign> hindcealf; <foreign>haedus</foreign> ticcen; <foreign>agnus</foreign> lamb; <foreign>equus</foreign>
hors; <foreign>pullus</foreign> fola oððe brid; <foreign>camelus</foreign> olfend; <foreign>mulus</foreign> mul; <foreign>asinus VEL
asina</foreign> assa; <foreign>chorus</foreign> chor; <foreign>populus</foreign> folc and eft <foreign>populus</foreign> byrc; <foreign>infernus</foreign>
hell; <foreign>miluus</foreign> glida; <foreign>gallus</foreign> cocc; <foreign>coruus</foreign> hremn.
 28.20. Of ðisum synd <foreign>NEVTRI GENERIS hoc pelagus</foreign> þeos
widsæ, <foreign>huius pelagi</foreign>; <foreign>hoc uulgus</foreign> þis ceorlfolc <foreign>VEL hic uulgus</foreign>; <foreign>hoc
uirus</foreign> þis wyrms <foreign>INDECLINABILE</foreign>; <foreign>hoc pus</foreign> ðeos forrotednyss
<foreign>INDECLINABILE</foreign>.
 29.3. Þa oðre naman þissere geendunge synd <foreign>ADIECTIVA</foreign>,
þæt synd togeicendlice, and maciað <foreign>MASCVLINVM</foreign> on <foreign>us</foreign> and <foreign>FEMININVM</foreign>
on <foreign>a</foreign> and <foreign>NEVTRVM</foreign> on <foreign>um</foreign>: <foreign>hic bonus homo</foreign> ðes goda man, <foreign>haec bona
mulier</foreign> þis gode wif, <foreign>hoc bonum uerbum</foreign> þis gode word.
 29.7. Ealswa gað þas: <foreign>malus</foreign> yfel, <foreign>iustus</foreign> rihtwis,
<foreign>iniustus</foreign> unrihtwis, <foreign>magnus</foreign> mycel, <foreign>paruus</foreign> lytel, <foreign>longus</foreign> lang, <foreign>modicus</foreign>
gehwæde, <foreign>sanctus</foreign> halig, <foreign>almus</foreign> halig, <foreign>clarus</foreign> beorht, <foreign>egregius</foreign>
æðele, <foreign>doctus</foreign> gelæred <foreign>ET OMNIA ISTIVS MODI</foreign> and ealle þus gerade.
 29.12. Eac swylce agene naman: <foreign>Martinus, Benedictus, Augustinus ET
CETERA</foreign>.
 29.13. Ealle oðre naman þissere geendunge synd <foreign>FEMININI
GENERIS</foreign>: <foreign>haec Tirus</foreign> anre burge nama; <foreign>haec Ciprus</foreign> oðer burh.
 29.16. Treowa naman: <foreign>haec cedrus</foreign> ðes cederbeam; <foreign>fagus</foreign>
boctreow; <foreign>fraxinus</foreign> æsc; <foreign>liburnus</foreign> æsc; <foreign>pirus</foreign> pyrige; <foreign>ET CETERA</foreign>.
 29.19. Syndon eac sume naman, þe synd ægðer ge ðissere
declinunge ge ðære feorðan: <foreign>haec quercus</foreign> þeos ac; <foreign>laurus</foreign> laurbeam;
<foreign>pinus</foreign> pintreow; <foreign>ficus</foreign> fictreow; <foreign>haec domus</foreign> þis hus; <foreign>colus</foreign> distæf.
 30.3. Gyt ane feawa naman þissere declinunge synd <foreign>FEMININI
GENERIS</foreign>: <foreign>haec abyssus</foreign> þeos niwelnys; <foreign>huius abyssi, huic abysso, hanc
abyssum, o abysse, ab hac abysso</foreign>; <foreign>ET PLVRALITER hae abyssi, harum abyssorum,
his abyssis, has abyssos, o abyssi, ab his abyssis</foreign>.
 30.7. Ealswa gæð <foreign>haec sinodus</foreign> þis witena gemot, <foreign>huius
sinodi</foreign>; <foreign>humus</foreign> molde; <foreign>heremus</foreign> westen; <foreign>herebus</foreign> hell; <foreign>aluus</foreign> innoð;
<foreign>fusus</foreign> spinl.
 30.11. Þa naman, þe geendiað on <foreign>eus</foreign>, synd agene naman and
grecisce ealle mæst; <foreign>hic Titheus, huius Tithei</foreign>; <foreign>Pentheus, Penthei</foreign>;
<foreign>Matheus</foreign> se godspellere, <foreign>Mathei, VOCATIVO o Mathee ET CETERA</foreign>.
 30.15. Þa naman, þe geendiað on <foreign>um</foreign>, synd <foreign>NEVTRI GENERIS</foreign>:
<foreign>hoc templum</foreign> ðis templ; <foreign>hoc uerbum</foreign> þis word, <foreign>huius uerbi</foreign> þises
wordes, <foreign>huic uerbo</foreign> þisum worde, <foreign>hoc uerbum</foreign> ðis word, <foreign>o uerbum</foreign> eala
ðu word, <foreign>ab hoc uerbo</foreign> fram þisum worde; <foreign>ET PLVRALITER haec uerba</foreign> þas
word, <foreign>horum uerborum</foreign> þissera worda, <foreign>his uerbis</foreign> ðisum wordum, <foreign>haec
uerba</foreign> þas word, <foreign>o uerba</foreign> eala ge word, <foreign>ab his uerbis</foreign> fram ðisum
wordum.
 31.3. Ealswa gað ðas naman: <foreign>hoc fundamentum</foreign> þes grundweal,
<foreign>tectum</foreign> hrof, <foreign>ouum</foreign> æg, <foreign>pomum</foreign> æppel, <foreign>regnum</foreign> rice, <foreign>telum</foreign> fla,
<foreign>bellum</foreign> gefeoht, <foreign>biuium</foreign> twegra wega gelæte, <foreign>triuium</foreign> þreora wega
gelætu, <foreign>competum</foreign> fela gelætu, <foreign>tugurium</foreign> hulc, <foreign>scabellum</foreign> scamel,
<foreign>ostium/</foreign> duru, <foreign>signum</foreign> tacn, <foreign>scutum</foreign> scyld, <foreign>candelabrum</foreign> candelstæf,
<foreign>indicatorium</foreign> æstel, <foreign>triticum</foreign> hwæte, <foreign>ordeum</foreign> bere, <foreign>granum</foreign> corn,
<foreign>uinum</foreign> win, <foreign>oleum</foreign> ele, <foreign>aurum</foreign> gold, <foreign>argentum</foreign> seolfor, <foreign>auricalcum</foreign>
goldmæstlinge, <foreign>stagnum</foreign> tin, <foreign>plumbum</foreign> lead, <foreign>ferrum</foreign> isen, <foreign>lignum</foreign>
aheawen treow, <foreign>otium</foreign> æmethwil, <foreign>spatium</foreign> fæc, <foreign>interuallum</foreign> lytel hwil
<foreign>ET CETERA</foreign>.
 31.15. Is eac to witenne, þæt ðeos <foreign>DECLINATIO</foreign> ne macað
na hire <foreign>VOCATIVVM</foreign> on eallum namum on ane wisan.
 31.16. Ða naman, þe geendiað on <foreign>er</foreign> oððe on <foreign>ir</foreign>
oððe on <foreign>um</foreign>, þa maciað heora <foreign>VOCATIVVM</foreign>, swaswa heora <foreign>NOMINATIVVS</foreign>
byð: <foreign>o puer</foreign> eala ðu cild; <foreign>o uir</foreign> eala ðu wer; <foreign>o caelum</foreign> eala ðu
heofen.
 32.1. Agene naman, þe geendiað on <foreign>ius</foreign>, wurpað aweg þæt
stæfgefeg <foreign>us</foreign> and maciað heora <foreign>VOCATIVVM</foreign> on langne <foreign>i</foreign>: <foreign>Virgilius, o
Virgili</foreign>; <foreign>Laurentius, o Laurenti</foreign>; <foreign>Dionisius, o Dionisi</foreign>; <foreign>Mauricius, o
Maruici</foreign>.
 32.5. Gemænelice naman maciað heora <foreign>VOCATIVVM</foreign> on scortne
<foreign>e</foreign>: <foreign>socius</foreign> gefera, <foreign>o socie</foreign>; <foreign>egregius</foreign> æðele, <foreign>o egregie</foreign>; <foreign>magnus</foreign>
mycel, <foreign>o magne</foreign>.
 32.7. <foreign>filius</foreign> sunu macað on twa wisan: <foreign>o fili</foreign> and <foreign>o filie</foreign>.
 32.8. Eac hwilon byð geset <foreign>NOMINATIVVS</foreign> for <foreign>VOCATIVVM</foreign>, swaswa
<foreign>LVCANVS</foreign> cwæð: <foreign>degener o populus</foreign> eala ðu abroðene folc.
 32.10. <foreign>VIRGILIVS</foreign> cwæð: <foreign>o fluuius</foreign> eala ðu flod for
<foreign>fluuie</foreign>.
 32.11. Þus byð eac on ma stowum.
 32.13. <foreign>DE TERTIA DECLINATIONE</foreign>.
 32.14. <foreign>TERTIA DECLINATIO HABET TERMINATIONES SEPTVAGINTA OCTO</foreign>.
 32.15. Seo ðridde <foreign>DECLINATIO</foreign> ys mare, þonne ealle ða
oðre, and heo hæfð eahta and hundseofontig geendunga oððe ma.
 32.17. Seo forme geendung is on scortne <foreign>a</foreign>.
 32.17. On ðære geendiað grecisce naman and <foreign>nevtri generis</foreign>:
<foreign>nominativo hoc poema</foreign> ðes leoðcræft, <foreign>genitivo huius poematis</foreign> ðises
leoðcræftes, <foreign>dativo huic poemati</foreign> ðisum leoðcræfte, <foreign>accvsativo
hoc poema</foreign> þisne leoðcræft, <foreign>vocativo o poema</foreign> eala ðu leoðcræft,
<foreign>ablativo ab hoc poemate</foreign> fram ðisum leoðcræfte; <foreign>et plvraliter
nominativo haec poemata</foreign> ðas leoðcræftas, <foreign>genitivo horum poematum</foreign>
ðissera leoðcræfta, <foreign>dativo his poematibus</foreign> ðisum leoðcræftum,
<foreign>accvsativo haec poemata</foreign> ðas leoðcræftas, <foreign>vocativo o poemata</foreign> eala ge
leoðcræftas, <foreign>ablativo ab his poematibus</foreign> fram ðisum leoðcræftum.
 33.12. Ealswa gað ðas naman: <foreign>hoc cauma</foreign> swoloð, <foreign>thema</foreign>
antimber, <foreign>scema</foreign> hiw, <foreign>onoma</foreign> nama, <foreign>malagma</foreign> cliða, <foreign>agalma</foreign> anlicness,
<foreign>aenigma</foreign> rædels, <foreign>plasma</foreign> gesceaft, <foreign>baptisma</foreign> fulluht, <foreign>dogma</foreign> lar,
<foreign>scisma</foreign> geflit <foreign>et his similia</foreign> and þisum gelice.
 34.1. Seo oðer geendung is on scortne <foreign>e</foreign>, and ða naman, þe
on ðære geendiað, synd ealle <foreign>nevtri generis</foreign>: <foreign>hoc sedile</foreign> þes hleda,
<foreign>huius sedilis, huic sedili, hoc sedile, o sedile, ab hoc sedili; et plvraliter
haec sedilia, horum sedilium, his sedilibus et cetera</foreign>.
 34.5. Ealswa gað ðas: <foreign>hoc monile</foreign> þes myne, <foreign>cubile</foreign> denn,
<foreign>ouile</foreign> eowd, <foreign>praesaepe</foreign> binn, <foreign>mare</foreign> sæ.
 34.7. And ealle hi geendiaþ <foreign>ablativvm</foreign> on <foreign>i</foreign>, buton <foreign>gausape</foreign>
beodclað, <foreign>ab hoc gausape</foreign>, and <foreign>rete</foreign> nett, <foreign>ab hoc rete</foreign>.
 34.10. Seo ðridde geendung ys on scortne <foreign>o</foreign>.
 34.10. On ðære geendiað manega naman: agene naman werlices
cynnes: <foreign>hic Cato, huius Catonis; hic Milo et cetera</foreign>.
 34.12. <foreign>appellativa</foreign> synd gemænelice: <foreign>hic sermo</foreign> þeos
spræc, <foreign>huius sermonis</foreign>.
 34.14. Ealswa <foreign>hic cudo</foreign> þes smið, <foreign>huius cudonis</foreign>; <foreign>spado, id
est, eunuchus</foreign>, þæt is, belisnod; <foreign>tiro</foreign> geong cempa, <foreign>praedo</foreign> reafere,
<foreign>pauo</foreign> pawa, <foreign>mucro</foreign> swurd oððe ord, <foreign>umbo</foreign> randbeah, <foreign>fullo</foreign> spornere,
<foreign>carbo</foreign> coll; <foreign>buffo id est, rubeta</foreign> tadie; <foreign>quaternio</foreign> cine oððe feower
manna ealdor, <foreign>quaternionis</foreign>; <foreign>centurio</foreign> hundredes ealdor, <foreign>decurio</foreign> gemotman,
<foreign>mulio</foreign> mulhyrde, <foreign>agaso</foreign> horshyrde, <foreign>histrio</foreign> tumbere oððe gligman,
<foreign>glabrio</foreign> calu oððe hnot, <foreign>stellio</foreign> slawyrm, <foreign>gurgulio</foreign> ymel oððe
ðrotbolla; <foreign>et cetera</foreign>.
 35.8. Þas oðre synd <foreign>feminini generis</foreign>: <foreign>haec oratio</foreign> ðis
gebed, <foreign>huius orationis</foreign>; <foreign>actio</foreign> dæd, <foreign>lectio</foreign> ræding, <foreign>iussio</foreign> hæs,
<foreign>uisio</foreign> gesihð, <foreign>suasio</foreign> tihting, <foreign>ratio</foreign> gescead, <foreign>titio</foreign> brand; <foreign>et
cetera</foreign>.
 35.11. <foreign>commvnis generis</foreign>: <foreign>hic et haec latro</foreign> ðes and ðeos
sceaða, <foreign>huius latronis</foreign>; <foreign>ambo</foreign> begen: <foreign>ambo loquuntur</foreign> begen hi sprecað,
<foreign>amborum loquutio</foreign> heora begra spræc, <foreign>ambobus respondeo</foreign> him bam ic
andswarige, <foreign>ambos laudo</foreign> hi begen ic herige (nis her nan <foreign>vocativvs</foreign>), <foreign>ab
ambobus accepi pecuniam</foreign> fram him bam ic underfeng feoh.
 36.2. <foreign>generis feminini</foreign> ys ðære forman declinunge: <foreign>ambae
feminae</foreign> butu ða wif,<foreign>ambarum feminarum</foreign> begra ðara wifa, <foreign>ambabus feminis</foreign>
bam ðam wifum, <foreign>ambas feminas</foreign> butu ða wif, <foreign>ab ambabus feminis</foreign> fram bam
ðam wifum.
 36.7. <foreign>generis nevtri</foreign>: <foreign>ambo uerba</foreign> butu þa word, <foreign>amborum
uerborum et cetera</foreign>.
 36.8. Ealswa gað <foreign>duo</foreign> twegen and <foreign>duae</foreign> twa.
 36.9. Fif naman synd <foreign>mascvlini generis</foreign>, þe maciað
<foreign>femininvm/</foreign> on <foreign>a</foreign>: <foreign>hic draco</foreign> þes draca <foreign>huius draconis</foreign>, <foreign>haec dracaena</foreign>
heo; <foreign>hic leo</foreign>, <foreign>hec leaena</foreign> oððe <foreign>lea;leno/</foreign> forspennend, <foreign>lena</foreign>
forspennystre; <foreign>strabo</foreign> sceolegede, <foreign>straba</foreign> heo; <foreign>caupo</foreign> tæppere, <foreign>caupona</foreign>
tæppestre.
 36.13. And ealle ðas naman habbað langne <foreign>o</foreign> on eallum casum
and maciað heora <foreign>ablativvm</foreign> on scortne <foreign>e</foreign>: <foreign>ab hoc Catone, ab hoc
caupone</foreign>.
 36.16. Þas oðre habbað scortne <foreign>i</foreign> for ðam langan <foreign>o</foreign> on
eallum casum: <foreign>hic et haec homo, huius hominis</foreign>; ægðer is man ge wer ge
wif.
 36.18. <foreign>nemo</foreign> nan man ys eac <foreign>commvnis generis, neminis</foreign> nanes
mannes, <foreign>nemini, neminem</foreign> nis ðar nan <foreign>vocativvs</foreign>, <foreign>a nemine</foreign>: nis her na
menigfeald getel.
 37.3. Ðas oðre synd <foreign>FEMININI GENERIS</foreign>: <foreign>haec uirgo</foreign> ðis
mæden, <foreign>huius uirginis</foreign>; <foreign>fuligo</foreign> sot, <foreign>caligo</foreign> dimnyss oððe mist,
<foreign>imago</foreign> anlicnyss, <foreign>origo</foreign> ordfruma, <foreign>aerugo</foreign> rust oððe tin, <foreign>dulcedo</foreign>
swetnys, <foreign>raucedo</foreign> hasnys, <foreign>alcedo</foreign> mæw, <foreign>irundo</foreign> swalowe, <foreign>arundo</foreign> hreod,
<foreign>grando</foreign> hagol, <foreign>testudo</foreign> snægel oððe randbeah.
 37.8. Sume of ðisum syndon <foreign>MASCVLINI GENERIS</foreign>: <foreign>hic cardo</foreign>
þeos heorr, <foreign>huius cardinis</foreign>; <foreign>ordo</foreign> endebyrdnyss, <foreign>ordinis</foreign>; <foreign>turbo</foreign>
ðoden; <foreign>ET SIMILIA</foreign>.
 37.11. On langne <foreign>o</foreign> geendiað grecisce naman <foreign>FEMININI GENERIS</foreign>
and synd agene naman: <foreign>haec Dido</foreign> anes wifes nama, <foreign>huius Didonis</foreign>; <foreign>haec Iuno,
huius Iunonis</foreign>; <foreign>haec Io, huius Ionis</foreign>; <foreign>ET CETERA</foreign>.
 37.15. <foreign>IN AL CORREPTAM</foreign>.
 37.15. On scortne <foreign>al</foreign> ys an nama <foreign>MASCVLINI GENERIS</foreign>: <foreign>hic sal</foreign>
þis sealt, <foreign>huius salis</foreign>, and <foreign>PROPRIA NOMINA</foreign>, þæt synd agene naman:
<foreign>hic Hannibal</foreign> agen nama; ealswa <foreign>hic Hastrubal</foreign>.
 38.3. Þa oðre synd <foreign>NEVTRI GENERIS</foreign>: <foreign>hoc tribunal</foreign> þis
domsetl, <foreign>huius tribunalis</foreign>; <foreign>calcar</foreign> spura, <foreign>uectigal</foreign> gafol, <foreign>ceruical</foreign> pyle,
<foreign>animal</foreign> nyten <foreign>ET SIMILIA</foreign>.
 38.6. And ðas <foreign>NEVTRI GENERIS</foreign> habbað langne <foreign>a</foreign> on eallum
casum and maciað <foreign>ABLATIVVM</foreign> on langne <foreign>i</foreign>: <foreign>ab hoc tribunali</foreign>; <foreign>ET CETERA</foreign>.
 38.9. <foreign>IN EL CORREPTAM</foreign>.
 38.9. On scortne <foreign>el</foreign> geendiað <foreign>NEVTRI GENERIS hoc mel</foreign> þis
hunig, <foreign>huius mellis ABLATIVVM</foreign> on <foreign>e</foreign>: <foreign>ab hoc melle</foreign>; <foreign>hoc fel</foreign> þes gealla,
<foreign>huius fellis ET CETERA</foreign>.
 38.13. <foreign>IN EL PRODVCTAM</foreign>.
 38.13. On langne <foreign>el</foreign> synd agene naman <foreign>MASCVLINI: hic Daniel,
huius Danielis; Michael, Gabriel, Raphael</foreign>.
 38.15. Ðas habbað langne <foreign>e</foreign> on eallum casum and hi geendiað
heora <foreign>ABLATIVVM</foreign> on scortne <foreign>e</foreign>, swaswa ealle mæst þissere declinunge.
 38.18. <foreign>IN IL CORREPTAM</foreign>.
 38.18. On scortne <foreign>il</foreign> geendiað <foreign>hic pugil</foreign> ðes beatere; <foreign>hic
mugil</foreign> þes mecefisc, <foreign>huius mugilis</foreign>.
 39.2. <foreign>GENERIS COMMVNIS hic et haec uigil</foreign> ðes and þeos wacole,
<foreign>huius uigilis, ab hoc et ab hac uigile uel uigili, horum et harum uigilum ET
CETERA</foreign>.
 39.4. An nama is ðissere geendunge <foreign>NEVTRI GENERIS: nihil</foreign> naht
<foreign>INDECLINABILE</foreign>, þæt is, undeclinigendlic.
 39.6. Hit mæg beon eac <foreign>ADVERBIVM</foreign>, swaswa <foreign>multum</foreign> mycel <foreign>ET
paruum</foreign> and lytel.
 39.8. <foreign>IN OL PRODVCTAM</foreign>.
 39.8. On langne <foreign>ol</foreign> geendað an nama <foreign>MASCVLINI GENERIS: hic sol</foreign>
þeos sunne, <foreign>huius solis</foreign>.
 39.10. <foreign>IN VL CORREPTAM</foreign>.
 39.10. On scortne <foreign>ul</foreign> geendað <foreign>hic consul</foreign> ðes dema, <foreign>huius
consulis</foreign>; twegen <foreign>COMMVNIS GENERIS: hic et haec praesul</foreign> þes and ðeos
wealdend; we cweðað swa ðeah synderlice <foreign>praesul</foreign> bisceop, <foreign>praesulis</foreign>
bisceopes; <foreign>hic et haec exul</foreign> ðes and ðeos utlaga oððe utlendisc,
<foreign>huius exulis, ab hoc et ab hac exule</foreign>.
 39.16. <foreign>IN AN PRODVCTAM</foreign>.
 39.16. On ðam langan <foreign>an</foreign> geendiað twegen grecisce naman
<foreign>MASCVLINI GENERIS: hic Titan</foreign> þeos sunne <foreign>huius Titanis; hic paean</foreign> þis
lof, <foreign>huius paeanis</foreign>.
 40.2. On ðisum namum byð se <foreign>a</foreign> lang on eallum casum.
 40.3. <foreign>IN EN CORREPTAM</foreign>.
 40.3. On scortne <foreign>en</foreign> geendiað manega naman.
 40.4. Sume syndon <foreign>MASCVLINI GENERIS: hic pecten</foreign> ðes camb,
<foreign>huius pectinis; hic flamen</foreign> þes bisceop and <foreign>hoc flamen</foreign> wind; <foreign>hic
cornicen</foreign> þes hornblawere, <foreign>huius cornicinis; tubicen</foreign> bymere, <foreign>liticen</foreign>
truð, <foreign>fidicen</foreign> fiðelere, <foreign>tibicen</foreign> pipere oððe hwistlere.
 40.8. Sume ðas maciað <foreign>FEMININVM</foreign> on <foreign>a: haec fidicina, haec
tibicina</foreign>.
 40.9. Ealle ða oðre synd <foreign>NEVTRI GENERIS: hoc nomen</foreign> þes
nama, <foreign>huius nominis, huic nomini, hoc nomen, o nomen, ab hoc nomine; ET
PLVRALITER haec nomina, horum nominum, his nominibus ET CETERA</foreign>.
 40.13. Ealswa gað <foreign>hoc carmen</foreign> þis leoð, <foreign>crimen</foreign> leahter,
<foreign>examen</foreign> swearm oððe dom, <foreign>limen</foreign> oferslege oððe þerexwold, <foreign>semen</foreign>
sæd, <foreign>gluten</foreign> lim <foreign>ET CETERA; solamen</foreign> frofer, <foreign>foramen</foreign> ðyrl, <foreign>regimen</foreign>
reccendom, <foreign>tegimen</foreign> oððe <foreign>tegmen</foreign> wæfels, <foreign>specimen</foreign> hiw, <foreign>acumen</foreign>
eagena scearpnys oððe isenes, <foreign>flumen</foreign> flod, <foreign>lumen</foreign> leoht, <foreign>munimen</foreign>
ymbtrymming oððe fæstnys, <foreign>molimen</foreign> orþanc oððe syrwung <foreign>ET
CETERA</foreign>.
 41.5. <foreign>IN EN PRODVCTAM</foreign>.
 41.5. On langne <foreign>en</foreign> geendiað feawa naman <foreign>MASCVLINI GENERIS: hic
rien</foreign> oððe <foreign>ren</foreign> þes lundlaga, <foreign>huius renis; hic splen</foreign> þeos milte,
<foreign>huius splenis</foreign>, and agene grecisce naman: <foreign>hic Damen ET CETERA</foreign>.
 41.9. <foreign>IN IN PRODVCTAM</foreign>.
 41.9. On langne <foreign>in</foreign> geendiað agene naman grecisce: <foreign>hic Arin,
huius Arinis; haec Trachin, huius Trachinis;</foreign> an <foreign>APPELLATIVVM: hic delfin</foreign>
þis mereswyn, <foreign>huius delfinis</foreign>; man cweð eac <foreign>hic delfinus, huius delfini
ET CETERA</foreign>.
 41.14. <foreign>IN ON PRODVCTAM</foreign>.
 41.14. On langne <foreign>on</foreign> befeallað þas grecisce naman: <foreign>hic
dracon</foreign> þes draca; <foreign>hic leon</foreign> þeos leo.
 42.1. Ac we forlætað þone <foreign>n</foreign> on ledenspræce and
cweðað <foreign>leo</foreign> and <foreign>draco</foreign>.
 42.2. <foreign>GENERIS FEMININI: haec Sidon</foreign> an burh, <foreign>huius Sidonis ET
CETERA</foreign>.
 42.4. <foreign>IN AR CORREPTAM</foreign>.
 42.4. On scortne <foreign>ar</foreign> befeallað þas naman: <foreign>hic caesar</foreign> þes
casere, <foreign>huius caesaris,</foreign> and agene naman: <foreign>hic Bostar, hic Aspar</foreign>.
 42.6. Þa oðre synd ealle <foreign>NEVTRI GENERIS: hoc nectar</foreign> þeos
werodnys, <foreign>huius nectaris; hoc iubar</foreign> þes leoma, <foreign>huius iubaris; hoc instar</foreign>
þeos gelicnys <foreign>INDECLINABILE</foreign> undecliniendlic.
 42.9. Þa oðre habbað langne <foreign>a</foreign> on eallum casum: <foreign>hoc calcar</foreign>
þes spura, <foreign>huius calcaris; lupanar</foreign> myltestrena hus.
 42.11. Ðas and ðyllice maciað heora <foreign>ABLATIVVM</foreign> on <foreign>i: ab hoc
calcari ET CETERA</foreign>.
 42.14. <foreign>IN AR PRODVCTAM</foreign>.
 42.14. On langne <foreign>ar</foreign> geendiað þas naman: <foreign>hic lar</foreign> ðis fyr
on anfealdum getele, and hit getacnað hus on menigfealdum getele: <foreign>hi lares</foreign>
ðas hus.
 42.17. Þanon ys gecweden <foreign>lardum</foreign> spic, forðan ðe hit on
husum hangað lange.
 42.18. <foreign>hic Nar</foreign> an ea; <foreign>naris</foreign> byð nosu.
 42.19. <foreign>COMMVNE TRIVM GENERVM: hic et haec et hoc par</foreign> gemaca,
<foreign>huius paris;</foreign> ealswa <foreign>inpar</foreign> ungemaca; <foreign>dispar</foreign> ungelic; <foreign>compar</foreign> gelic
gemaca; <foreign>separ</foreign> asyndrod gemaca.
 43.3. And ealle ðas habbað scortne <foreign>a</foreign> on gebigedum casum,
buton <foreign>lar</foreign>.
 43.4. An <foreign>NEVTRI GENERIS: hoc far huius farris</foreign> græg hwæte;
<foreign>ET CETERA</foreign>.
 43.6. <foreign>IN ER CORREPTAM</foreign>.
 43.6. On scortne <foreign>er</foreign> geendiað fela naman <foreign>GENERIS MASCVLINI:
hic imber</foreign> þes scur, <foreign>huius imbris; september</foreign> hærfestmonoð; <foreign>october</foreign>
oðer monoð þaron fæst; <foreign>nouember</foreign>: se monað ongynð on ealra
halgena mæssedæg; <foreign>december</foreign>: se monoð onginð anum dæge æfter
andreasmæssan.
 43.11. And hi maciað <foreign>ABLATIVVM</foreign> on <foreign>i</foreign>.
 43.11. <foreign>hic uesper</foreign> þes æfensteorra <foreign>hoc uesperum</foreign> oððe
<foreign>uespere</foreign> byð æfen: <foreign>hic pater</foreign> þes fæder, <foreign>frater</foreign> broðor, <foreign>uter</foreign>
bytt, <foreign>uenter</foreign> wamb, <foreign>asser</foreign> ræsn, <foreign>anser</foreign> gandra, <foreign>passer</foreign> spearwa,
<foreign>accipiter</foreign> hafuc, <foreign>agger</foreign> beorh, <foreign>carcer</foreign> cweartern, <foreign>sequester</foreign> sema of ðam
byð <foreign>FEMININVM sequestra</foreign>.
 43.16. <foreign>GENERIS FEMININI: haec mater</foreign> þeos modor, <foreign>haec mulier</foreign>
ðis wif, <foreign>haec linter</foreign> þes bat.
 44.1. <foreign>GENERIS NEVTRI: hoc tuber</foreign> ðes swam, <foreign>uber</foreign> titt,
<foreign>papauer</foreign> papig, <foreign>piper</foreign> piper, <foreign>hoc iter</foreign> ðis siðfæt <foreign>huius itineris</foreign>,
<foreign>spinther</foreign> dalc.
 44.3. Ða oðre synd <foreign>ADIECTIVA,</foreign> þæt sind togeicendlice,
and maciað <foreign>MASCVLINVM</foreign> on <foreign>er</foreign> and <foreign>FEMININVM</foreign> on <foreign>is</foreign> and <foreign>NEVTRVM</foreign> on <foreign>e:
hic saluber</foreign> ðes halwenda, <foreign>haec salubris</foreign> þeos halwende, <foreign>hoc salubre</foreign>
þis halwende; <foreign>huius salubris</foreign>.
 44.7. Ealswa gað ðas: <foreign>alacer</foreign> glæd oððe hræd:
<foreign>acer</foreign> scearp, <foreign>acre ingenium</foreign> scearp andgyt; <foreign>uolucer</foreign> fleogende, <foreign>celer</foreign>
swift, <foreign>celeber</foreign> mære, <foreign>mediocer</foreign> medeme <foreign>ET CETERA</foreign>.
 44.10. Ealle ðas maciað heora <foreign>ABLATIVVM</foreign> on <foreign>i: ab hoc et ab
hac et ab hoc salubri ET CETERA</foreign>.
 44.12. Ealswa gað ðas <foreign>DENOMINATIVA: hic equester exercitus</foreign>
þes ridenda here, <foreign>haec equestris turba</foreign> þeos ridende meniu, <foreign>hoc equestre
uulgus</foreign> þis ridende ceorlfolc.
 44.15. Ealswa gað þas naman: <foreign>pedester, pedestris, pedestre</foreign>
gangende; <foreign>siluester</foreign> wudulic, <foreign>campester</foreign> feldlic, <foreign>paluster</foreign> fenlic <foreign>ET
CETERA</foreign>.
 45.1. Þa oðre naman, þe ðus ne gað, synd <foreign>COMMVNIA DVVM
GENERVM,</foreign> þæt is, gemænelice twegra cynna: <foreign>hic et haec pauper</foreign> ðes
and þeos ðearfa, <foreign>huius pauperis;</foreign> <foreign>degener</foreign> wel boren and yfele
geðogen, <foreign>uber</foreign> genihtsum of ðam byð <foreign>ubertas</foreign> genihtsumnys.
 45.7. <foreign>IN ER PRODVCTAM</foreign>.
 45.7. On langne <foreign>er</foreign> geendað an nama <foreign>MASCVLINI GENERIS: hic aer</foreign>
þeos lyft, <foreign>huius aeris</foreign>, and an <foreign>NEVTRI GENERIS: hoc uer</foreign> þis lengcten,
<foreign>huius ueris</foreign> þises lengctenes.
 45.11. <foreign>IN IR CORREPTAM</foreign>.
 45.11. On scortne <foreign>ir</foreign> befylð an agen nama <foreign>NEVTRI GENERIS: hoc
Gadir</foreign> an burh, <foreign>huius Gadiris</foreign>.
 45.13. <foreign>IN OR CORREPTAM</foreign>.
 45.13. On scortne <foreign>or</foreign> geendiað ealle <foreign>COMPARATIVA NOMINA</foreign>,
þæt synd wiðmetendlice naman, þa getacniaþ beteran oððe maran.
 45.15. <foreign>POSITIVVS GRADVS</foreign> ys se forma stæpe on þære
getacnunge: <foreign>hic iustus</foreign> ðes rihtwisa, <foreign>haec iusta</foreign> þeos rihtwise.
 45.17. Þonne bið of ðam <foreign>COMPARATIVVS hic et haec iustior</foreign>
ðes and ðeos rihtwisra.
 46.1. <foreign>NEVTRVM POSITIVVM hoc iustum</foreign>.
 46.1. Of ðam byð <foreign>COMPARATIVVS hoc iustius</foreign> ðis rihtwisre.
 46.2. Cweð ðonne togædere, gif ðu wylle, <foreign>hic et haec
iustior et hoc iustius, huius iustioris, huis iustiori, hunc et hanc iustiorem
et hoc iustius, o iustior et o iustius, ab hoc et ab hac et ab hoc iustiore uel
iustori; ET PLVRALITER hi et hae iustiores et haec iustiora, horum et harum et
horum iustiorum, his iustioribus; ET CETERA</foreign>.
 46.8. Of ðisum cumað <foreign>SVPERLATIVA</foreign>, þæt synd
oferstigendlice: <foreign>hic iustissimus</foreign> þes rihtwisosta.
 46.10. <foreign>haec iustissima</foreign> ðeos rihtwisoste, <foreign>hoc iustissimum</foreign>
þis rihtwisoste, ealswa gað <foreign>hic et haec sanctior et hoc sanctius</foreign> haligra,
<foreign>clarior and clarius</foreign> beorhtra, <foreign>sapientior</foreign> and <foreign>sapientius</foreign> wisra, <foreign>felicior</foreign>
and <foreign>felicius</foreign> gesæligra and ungerime oðre.
 46.14. An nama is þisum gelic on geendunge and na on andgyte:
<foreign>hic senior</foreign> þes ealda mann oððe ealdor, <foreign>huius senioris</foreign>.
 46.16. Þa oðre synd ealle mæst <foreign>MASCVLINI GENERIS: hic
doctor</foreign> þes lareow, <foreign>hic salinator</foreign> þes sealtere <foreign>ET OMNIA INCORPORALIA</foreign>,
þæt synd unlichamlice: <foreign>hic furor</foreign> ðeos hatheortnyss, <foreign>horror</foreign> oga,
<foreign>labor</foreign> geswinc, <foreign>sudor</foreign> swat, <foreign>pallor</foreign> blacung, <foreign>pudor</foreign> sceamu, <foreign>decor</foreign> wlite,
<foreign>calor</foreign> hæte, <foreign>feruor</foreign> wylm, <foreign>rubor</foreign> readnys oððe sceamu, <foreign>algor</foreign>
cyle.
 47.6. And ealle þas and oðre þyllice habbað langne <foreign>o</foreign> on
gebigedum casum.
 47.7. Ðry her synd <foreign>FEMININI GENERIS: haec uxor</foreign> wif, þe
hæfð ceorl, <foreign>huius uxoris; soror</foreign> swuster, <foreign>arbor</foreign> treow.
 47.9. On ðissere geendunge synd feower naman <foreign>NEVTRI GENERIS: hoc
marmor</foreign> þes marmstan, <foreign>aequor</foreign> sæ, <foreign>cor</foreign> heorte <foreign>cordis</foreign>, <foreign>ador</foreign> melu
oððe offrung <foreign>INDECLINABILE</foreign>.
 47.12. Sume synd <foreign>COMMVNIS GENERIS: hic et haec memor</foreign> þes and
ðeos gemyndige; myndige, <foreign>inmemor</foreign> ungemyndig and oðre gefegede naman:
<foreign>hic et haec indecor</foreign> þes and þeos unwlitige, <foreign>dedecor</foreign> huxlic, <foreign>discolor</foreign>
ungebleoh, <foreign>concolor</foreign> anes bleos, <foreign>bicorpor</foreign> twyheafdede oððe se ðe
hæfð twegen lichaman, <foreign>tricorpor</foreign> se ðe hæfð þry.
 47.18. Sume synd agene naman: <foreign>hic Hector, hic Nestor ET CETERA</foreign>.
 48.1. And ealle ðas naman fram <foreign>arbor</foreign> habbað scortne <foreign>o</foreign> on
gebigedum casum.
 48.3. Sume of ðisum maciað <foreign>FEMININVN GENERIS</foreign> on <foreign>trix: hic
doctor</foreign> þes lareow, <foreign>haec doctrix: huius doctoris, huius doctricis; hic
uictor rex</foreign> ðes sigefæsta cyningc, <foreign>haec uictrix regina</foreign> þeos
sigefæste cwen; <foreign>hic lector</foreign> ðes rædere, <foreign>haec lectrix</foreign> þeos
rædestre; <foreign>hic cantor</foreign> þes sangere, <foreign>haec cantrix</foreign> ðeos sangestre.
 48.8. <foreign>auctor</foreign> ealdor ys <foreign>COMMVNIS GENERIS</foreign>, þonne he getacnað
ealdordom: eft, ðonne he cymð of ðam worde <foreign>augeo</foreign> ic geice and he
getacnað geeacnunge, þonne macað he <foreign>hic auctor</foreign> þes icend <foreign>et haec
auctrix</foreign> and ðeos icestre.
 48.12. Ealle ðas naman habbað langne <foreign>o</foreign> and langne <foreign>i</foreign> on
ðam fif gebigedum casum.
 48.15. <foreign>IN VR CORREPTAM</foreign>.
 48.15. On scortne <foreign>ur</foreign> befeallað þas naman: <foreign>hic turtur</foreign> ðeos
turtle, <foreign>huius turturis; hic uultur</foreign> anes cynnes fugel, <foreign>hic furfur</foreign> þas
grytta.
 48.17. An ðissera is <foreign>COMMVNIS GENERIS: hic et haec augur</foreign> þes
and ðeos wiglere.
 49.2. Þa oðre synd ealle <foreign>NEVTRI GENERIS: hoc guttur</foreign> þeos
ðrotu, <foreign>huius gutturis; sulfur</foreign> swefl, <foreign>fulgur</foreign> liget, <foreign>murmur</foreign> ceorung and
<foreign>murmuratio</foreign> ealle ðas habbað scortne <foreign>u</foreign> on <foreign>GENITIVO</foreign> and on eallum
gebigedum casum.
 49.6. Þas oðre awendað þone scortan <foreign>u</foreign> on scortne <foreign>o: hoc
robur</foreign> þes beam oððe strengð of þam ys gecweden <foreign>robustus</foreign> strang
oððe ellenrof, <foreign>huius roboris; hoc ebur</foreign> þis ylpenban, <foreign>huius eboris;
femur</foreign> þeoh, <foreign>huius femoris</foreign> ys swa ðeah eft gecweden <foreign>femen, feminis;
iecur</foreign> lifer, <foreign>iecoris VEL iecinoris</foreign>.
 49.12. <foreign>IN VR PRODVCTAM</foreign>.
 49.12. On langne <foreign>ur</foreign> geendað an nama <foreign>COMMVNIS GENERIS: hic et
haec fur</foreign> þes and ðeos þeof, <foreign>huius furis</foreign> getogenum <foreign>u</foreign>.
 49.15. <foreign>IN AS CORREPTAM</foreign>.
 49.15. On scortne <foreign>as</foreign> geendiað grecisce naman, ac we ne gretað
nu ða.
 49.17. <foreign>IN AS PRODVCTAM</foreign>.
 49.17. On langne <foreign>as</foreign> befeallað fela naman: <foreign>COMMVNIS GENERIS hic
et haec summas et hoc summate summas</foreign> ys heafodman oððe fyrmest manna,
<foreign>optimas</foreign> ðegn, <foreign>primas</foreign> fyrmest manna, <foreign>infimas</foreign> wacost manna.
 50.4. Þas habbað langne <foreign>a</foreign> on eallum casum and maciað heora
<foreign>NEVTRVM</foreign> on <foreign>te</foreign> and <foreign>ABLATIVVM</foreign> on <foreign>ti</foreign>.
 50.5. Þa oðre ðissere geendunge syndon <foreign>FEMININI GENERIS:
haec ciuitas</foreign> þeos ceaster, <foreign>huius ciuitatis, huic ciuitati, hanc
ciuitatem, o ciuitas, ab hac ciuitate; haec pietas</foreign> þeos arfæstnyss,
<foreign>sanctitas</foreign> halignyss, <foreign>humilitas</foreign> eadmodnys, <foreign>bonitas</foreign> godnys, <foreign>malignitas</foreign>
yfelnys, <foreign>ferocitas</foreign> reþnys, <foreign>felicitas</foreign> gesælignys, <foreign>fidelitas</foreign>
geleaffulnys, <foreign>crudelitas</foreign> wælhreownys, <foreign>auctoritas</foreign> ealdorscipe and ealle
oðre þyllice buton anum feawum: <foreign>hic as</foreign> þes peningc oððe anfeald
getel, <foreign>huius assis; hic mas</foreign> þes wæpman, <foreign>huius maris; his uas</foreign> þes
borhhand, <foreign>huius uadis; hoc uas</foreign> þis fæt, <foreign>huius uasis; hoc fas</foreign> alyfedlic
þing, <foreign>hoc nefas</foreign> unalyfedlic: þas twegen naman synd <foreign>INDECLINABILIA,</foreign>
þæt synd ungebigendlice.
 51.4. An her ys <foreign>OMNIS GENERIS,</foreign> þæt is ælces cynnes: <foreign>hic
et haec et hoc nugas,</foreign> þæt is abroðen on englisc and ungebigendlic on
declinunge.
 51.7. <foreign>IN ES CORREPTAM</foreign>.
 51.7. Se gescyrta <foreign>es</foreign> underfehð fela naman, and þa synd
<foreign>COMMVNIS GENERIS: hic et haec diues</foreign> þes and ðeos welige, <foreign>huius diuitis;
hic et haec hebes</foreign> þes and þeos dwæs, <foreign>huius hebetis</foreign>.
 51.10. Ealswa <foreign>miles</foreign> cempa, <foreign>militis; bipes</foreign> twyfete, <foreign>bipedis;
tripes</foreign> þryfete; <foreign>quadrupes</foreign> fyðerfete; <foreign>teres</foreign> sinewealt, <foreign>teretis; comes</foreign>
gesið, <foreign>comitis; superstes</foreign> laf oððe oferlybbende; <foreign>interpres</foreign> wealhstod,
<foreign>interpretis; pedes</foreign> gangende, <foreign>peditis; eques</foreign> ridda oððe ridende.
 51.15. Sume maciað <foreign>FEMININVM</foreign> on <foreign>a: sospes</foreign> gesund, <foreign>sospita;
hospes</foreign> cuma, <foreign>hospita; antistes</foreign> bisceop oððe forestandende, <foreign>antistita</foreign>.
 52.1. <foreign>hic et haec deses</foreign> þes and ðeos asolcena, <foreign>huius
desidis;</foreign> ealswa <foreign>reses</foreign> aswunden oððe bæftansittende; <foreign>obses</foreign> gisel,
<foreign>obsidis; praeses</foreign> dema oððe ealdorman, <foreign>praesidis</foreign>.
 52.4. <foreign>inquies</foreign> unstille, se hæfð langne <foreign>e</foreign> on gebigedum
casum, <foreign>huius inquietis</foreign>.
 52.5. Þas naman beoð oft geðeodde to <foreign>NEVTRVM</foreign> on gebigedum
casum, swaswa <foreign>VIRGILIVS</foreign> awrat: <foreign>tereti mos est aptare flagello,</foreign> and swa
gelomlice.
 52.8. Þas oðre naman synd <foreign>MASCVLINI GENERIS: hic gurges</foreign>
þis/ wæl, þæt is, deop wæter, <foreign>huius gurgitis;</foreign> ealswa <foreign>limes</foreign>
gemæro, <foreign>limitis; trames</foreign> weg, <foreign>stipes</foreign> boh, <foreign>poples</foreign> ham, <foreign>fomes</foreign> tender,
<foreign>cespes</foreign> turf; <foreign>aries</foreign> ramm, <foreign>arietis; paries</foreign> wah, <foreign>parietis</foreign>.
 52.12. Þas oðre synd <foreign>FEMININI GENERIS: haec seges</foreign> þes
æcer, <foreign>huius segetis; teges</foreign> watul, <foreign>tegetis; abies</foreign> æps, <foreign>abietis;
compes</foreign> fotcops, <foreign>compedis ET CETERA</foreign>.
 52.15. Þas habbað scortne <foreign>e</foreign> on eallum casum, and ða
ærran habbað scortne <foreign>i</foreign>.
 52.17. <foreign>IN ES PRODVCTAM</foreign>.
 52.17. On langne <foreign>es</foreign> geendiað agene naman and oðre <foreign>COMMVNIS
GENERIS: hic et haec heres</foreign> þes and ðeos yrfenuma, <foreign>huius heredis; hic et
haec locuples</foreign> ðes and ðeos landspediga, <foreign>huius locupletis</foreign>.
 53.4. Þas oðre synd <foreign>FEMININI GENERIS: haec caedes</foreign> ðes
sliht, <foreign>huius caedis; strages</foreign> wæl on gefeohte, <foreign>strues</foreign> wudufin, <foreign>saepes</foreign>
hege, <foreign>rupes</foreign> clud, <foreign>apes VEL apis</foreign> beo, <foreign>uulpes</foreign> fox, <foreign>lues</foreign> wyrms oððe
wom, <foreign>clades</foreign> cwyld, <foreign>labes</foreign> awyrdnys, <foreign>nubes</foreign> oððe <foreign>nubs</foreign> wolcn, <foreign>fames</foreign>
hungor; <foreign>merces</foreign> med, <foreign>mercedis; quies</foreign> stilnys, <foreign>quietis ET CETERA</foreign>.
 53.10. <foreign>IN IS CORREPTAM</foreign>.
 53.10. On scortne <foreign>is</foreign> geendiað manega naman mislices cynnes.
 53.11. Sume synd <foreign>COMMVNIS GENERIS: hic et haec ciuis</foreign> þes and
ðeos ceastergewara, <foreign>huius ciuis; hic et haec hostis</foreign> þes and þeos feond,
<foreign>huius hostis; aedilis</foreign> ys <foreign>MASCVLINI GENERIS,</foreign> þæt is botlwerd oððe
byrigman.
 53.15. Þas oðre synd <foreign>TRIVM GENERVM</foreign>, þæt is ðreora
cynna: <foreign>hic et haec fortis et hoc forte</foreign>, þæt is strang, <foreign>huius fortis,
huic forti, hunc et hanc fortem et hoc forte, o fortis et o forte, ab hoc et ab
hac et ab hoc forti; ET PLVRALITER hi et hae fortes et haec fortia, horum et
harum et horum fortium, his fortibus ET CETERA</foreign>.
 54.4. Ealswa gað ðas: <foreign>hic et haec dulcis et hoc dulce</foreign>
þæt is werod; <foreign>suauis</foreign> softe oððe wynsum, <foreign>omnis</foreign> ælc and ealle
<foreign>DENOMINATIVA</foreign>, þæt synd, ða ðe of oðrum namum cumað: <foreign>memoria</foreign> ys
gemynd, þonne byð of ðam <foreign>memorialis</foreign> gemyndelic; <foreign>uitalis</foreign> liflic,
<foreign>pluuialis</foreign> renlic, <foreign>fluuialis</foreign> flodlic, <foreign>iudicialis</foreign> domlic, <foreign>corporalis</foreign>
lichamlic, <foreign>spiritalis</foreign> gastlic, <foreign>hospitalis</foreign> cumliðe, <foreign>mortalis</foreign> deadlic,
<foreign>principalis</foreign> ealdorlic, <foreign>fidelis</foreign> getreowfull, <foreign>crudelis</foreign> wælhreow,
<foreign>similis/</foreign> gelic, <foreign>senilis</foreign> ealdlic, <foreign>puerilis</foreign> cildlic, <foreign>iuuenilis</foreign> iunglic,
<foreign>uirilis</foreign> werlic, <foreign>muliebris</foreign> wiflic, <foreign>seruilis</foreign> þeowtlic, <foreign>hostilis</foreign>
feondlic.
 55.2. Sume habbað scortne <foreign>i</foreign>: <foreign>amabilis</foreign> lufigendlic, <foreign>stabilis</foreign>
staðolfæst, <foreign>uolatilis</foreign> fleogendlic, <foreign>natatilis</foreign> swymmendlic, <foreign>habilis</foreign>
hæbbendlic, <foreign>flebilis</foreign> woplic, <foreign>lugubris</foreign> dreoriglic, <foreign>utilis</foreign> nytwurðlic
and oðre ðyllice, and ealle hi maciað <foreign>ABLATIVVM</foreign> on langne <foreign>i</foreign>.
 55.6. Þas oðre synd <foreign>MASCVLINI GENERIS: hic panis</foreign> þes hlaf,
<foreign>huius panis</foreign>; ealswa <foreign>funis</foreign> rap, <foreign>amnis</foreign> ia, <foreign>ignis</foreign> fyr, <foreign>piscis</foreign> fisc,
<foreign>fascis</foreign> byrðen, <foreign>fustis</foreign> sagol oððe stæf, <foreign>postis</foreign> post, <foreign>uectis</foreign>
steng, <foreign>axis</foreign> æx, <foreign>mensis</foreign> monað, <foreign>ensis</foreign> swurd, <foreign>anguis</foreign> næddre,
<foreign>unguis</foreign> nægl oððe clawu, <foreign>collis</foreign> beorh oððe clud, <foreign>follis</foreign> bylig,
<foreign>orbis</foreign> embehwyrft, <foreign>corbis</foreign> wylige oððe windel.
 55.13. Sume habbað oðerne <foreign>GENITIVVM: hic lapis</foreign> þes stan,
<foreign>huius lapidis; hic sanguis</foreign> þis blod, <foreign>huius sanguinis; pollis</foreign> smedma of
melwe, <foreign>pollinis; cinis</foreign> axan, <foreign>cineris; puluis</foreign> dust, <foreign>pulueris; uomis</foreign>
scer/, <foreign>uomeris; pubis</foreign> cniht oððe cnihthad, <foreign>puberis; inpubis</foreign> beardleas.
 56.2. Sume menn geendiað ðas naman on <foreign>er: hic puluer, ciner,
uomer, puber ET CETERA</foreign>.
 56.3. Þas oðre synd <foreign>FEMININI GENERIS: haec cuspis</foreign> þes
sceft, <foreign>huius cuspidis; cassis</foreign> helm, <foreign>cassidis</foreign> is eac gecweden <foreign>cassida,</foreign>
swaswa <foreign>gracilis</foreign> smæl and <foreign>gracila</foreign>.
 56.6. <foreign>gracilis</foreign> ys ðreora cynna: <foreign>hic et haec gracilis et hoc
gracile, huius gracilis; haec auis</foreign> ðes fugel, <foreign>huius auis; haec clauis</foreign>
ðeos cæg, <foreign>securis</foreign> ex, <foreign>bipennis</foreign> twybile, <foreign>pestis</foreign> cwyld, <foreign>uestis</foreign> reaf,
<foreign>uallis</foreign> dene, <foreign>turris</foreign> stypel, <foreign>puppis</foreign> scip oððe steorsetl, <foreign>nauis</foreign> scip,
<foreign>classis</foreign> sciphere, <foreign>cutis</foreign> hyd, <foreign>pellis</foreign> fel, <foreign>messis</foreign> gerip, <foreign>bilis</foreign> gealla.
 56.12. Ða ðe synd gefegede of blode oððe of mode, þa synd
þreora cynna: <foreign>hic et haec exsanguis et hoc exsangue</foreign> blodleas, <foreign>huius
exsanguis; hic et haec exanimis et hoc exanime</foreign> sawulleas, <foreign>huius exanimis ET
CETERA</foreign>.
 56.17. <foreign>IN IS PRODVCTAM</foreign>.
 56.17. On langne <foreign>is</foreign> geendiað þas naman: <foreign>hic delfis</foreign> ðis
mereswyn, <foreign>huius delfinis</foreign> ys swa ðeah gecweden <foreign>delfin; haec glis</foreign> ðeos
sisemus, <foreign>huius gliris; hic et haec dis</foreign> þes and ðeos welega, <foreign>huius ditis;
haec lis</foreign> þis geflit, <foreign>huius litis; haec uis</foreign> ðeos neadung oððe miht,
<foreign>huius uis ET CETERA</foreign>.
 57.6. <foreign>IN OS CORREPTAM</foreign>.
 57.6. On scortne <foreign>os</foreign> geendað an nama: <foreign>hoc os</foreign> ðis ban,
<foreign>huius ossis;</foreign> ys eac gecweden <foreign>hoc ossum</foreign>.
 57.9. <foreign>IN OS PRODVCTAM</foreign>.
 57.9. On langne <foreign>os</foreign> geendiað þas naman: <foreign>hic ros</foreign> ðes deaw,
<foreign>huius roris; mos</foreign> ðeaw, <foreign>moris; flos</foreign> blostm, <foreign>floris; heros</foreign> wiga, <foreign>herois
herus, heri,</foreign> is hlaford; <foreign>nepos</foreign> nefa, <foreign>nepotis</foreign> of ðam byð <foreign>FEMININVM
neptis; hic sacerdos</foreign> ðes sacerd, <foreign>huius sacerdotis</foreign>.
 57.13. Sume syndon <foreign>FEMININI GENERIS: haec dos</foreign> ðeos brydgyfu,
<foreign>huius dotis; haec cos</foreign> ðes hwetstan, <foreign>huius cotis</foreign>.
 57.15. Sume synd <foreign>COMMVNIA: hic et haec custos</foreign> þes and ðeos
hyrde, <foreign>huius custodis; compos</foreign> wilfægen, <foreign>compotis compotum</foreign> is gerim;
<foreign>inpos</foreign> unmihtig, <foreign>inpotis; hic et haec bos</foreign> ægðer ge oxa ge cu, <foreign>huius
bouis, huic boui, hunc et hanc bouem, o bos, ab hoc et ab hac boue; ET
PLVRALITER hi et hae boues, horum et harum boum, his bobus, hos et has boues,
o boues, ab his bobus</foreign>.
 58.6. Ne gæð nan oðer nama on ðas wisan.
 58.7. An nama her is <foreign>NEVTRI GENERIS: hoc os</foreign> þes muð, <foreign>huius
oris/</foreign>.
 58.8. And ealle þas naman habbað langne <foreign>o</foreign> on gebigedum casum,
buton <foreign>compos</foreign> and <foreign>inpos</foreign>.
 58.10. <foreign>IN VS CORREPTAM</foreign>.
 58.10. On scortne <foreign>us</foreign> geendiað þas naman: <foreign>hic lepus</foreign> þes
hara, <foreign>huius leporis; hic et haec et hoc uetus</foreign> loc, hwæt eald sy, <foreign>huius
ueteris; haec pecus</foreign> þis nyten, <foreign>huius pecudis</foreign>.
 58.13. Þæt is eac <foreign>NEVTRI GENERIS: hoc pecus, huius
pecoris/</foreign>.
 58.14. Þas oðre sind <foreign>NEVTRI GENERIS: hoc opus</foreign> þis
weorc, <foreign>huius operis; hoc uellus</foreign> þis flys, <foreign>huius uelleris</foreign>.
 58.16. Ealswa gað þas: <foreign>uiscus</foreign> innoð, <foreign>uisceris; pondus</foreign>
byrðen oððe wæge, <foreign>ponderis; holus</foreign> wyrt, <foreign>holeris; ulcus</foreign> wund,
<foreign>ulceris; uulnus</foreign> wund, <foreign>uulneris; latus</foreign> side, <foreign>lateris; munus</foreign> lac, <foreign>muneris;
honus</foreign> seam oððe byrðen, <foreign>honeris; genus</foreign> kynn, <foreign>generis; sidus</foreign> tungel.
 59.4. Sume habbað scortne <foreign>o: tempus</foreign> tima, <foreign>temporis; timpus</foreign>
þunwencge, <foreign>timporis; litus</foreign> strand, <foreign>litoris; corpus</foreign> lic oððe lichama,
<foreign>corporis; pectus</foreign> breost <foreign>pectoris; stercus</foreign> meox, <foreign>stercoris; frigus</foreign> cyle,
<foreign>frigoris; nemus</foreign> holt, <foreign>nemoris; fenus</foreign> borh, <foreign>fenoris VEL feneris; pignus,
pignoris,</foreign> tudder; <foreign>pignus, pigneris,</foreign> wed <foreign>ET CETERA</foreign>.
 59.10. <foreign>IN VS PRODVCTAM</foreign>.
 59.10. On langne <foreign>us</foreign> geendiað þas naman: <foreign>hic mus</foreign> þeos mus,
<foreign>huius muris; COMMVNIA: hic et haec sus</foreign> swyn, <foreign>huius suis; hic et haec grus</foreign>
cran, <foreign>huius gruis; GENERIS NEVTRI: hoc rus</foreign> þis land, <foreign>huius ruris; hoc
thus</foreign> þes stor, <foreign>huius thuris</foreign>.
 59.14. Ealswa <foreign>crus</foreign> sceanca, <foreign>cruris; ius</foreign> lagu, <foreign>iuris; plus</foreign>
mare, <foreign>pluris;</foreign> and ealle ðas habbað langne <foreign>u</foreign> on gebigedum casum, buton
<foreign>gruis</foreign> and <foreign>suis;</foreign> forðan ðe nan <foreign>u</foreign> ne byð lang on ðære stowe
ætforan oðrum <foreign>VOCALEM</foreign>.
 60.2. Is eac to witenne, þæt <foreign>plus</foreign> is <foreign>NEVTRI GENERIS</foreign> on
ðam forman case, and on ðam oðrum fif casum hyt byð þreora cynna: <foreign>hi
et hae plures et haec plura VEL pluria</foreign>.
 60.5. Ða naman, þe weaxað on <foreign>GENITIVVM,</foreign> þa synd
<foreign>FEMININI/ GENERIS: haec seruitus</foreign> þes þeowdom, <foreign>huius seruitutis</foreign>.
 60.7. Ealswa gað ðas: <foreign>incus</foreign> anfilt, <foreign>incudis; uirtus</foreign> miht,
<foreign>uirtutis; salus</foreign> hæl, <foreign>salutis; senectus</foreign> yld, <foreign>senectutis; iuuentus</foreign>
iuguð, <foreign>iuuentutis; tellus</foreign> eorðe, <foreign>telluris; palus</foreign> gyrwe fen, <foreign>paludis</foreign>
lang <foreign>u</foreign> on eallum casum.
 60.12. <foreign>IN YS</foreign> synd grecisce naman, þa we ne hreppað nu, buton
<foreign>haec clamys</foreign> ðes basingc, <foreign>huius clamydis</foreign>.
 60.15. <foreign>IN AES:</foreign> on <foreign>aes</foreign> geendiað twegen naman: <foreign>hic praes</foreign>
þes borhhand: <foreign>hoc aes</foreign> þis bræs oððe ar, <foreign>huius aeris</foreign>.
 61.1. <foreign>IN AVS:</foreign> on <foreign>aus</foreign> geendiað twegen naman <foreign>FEMININI
GENERIS: haec laus</foreign> þis lof, <foreign>huius laudis; haec fraus</foreign> þis facn, <foreign>huius
fraudis</foreign>.
 61.4. <foreign>IN ANS:</foreign> on <foreign>ans</foreign> geendiað þas naman: <foreign>GENERIS MASCVLINI
hic quadrans</foreign> ðes feorðling oððe feorðan dæl ðinges, <foreign>huius
quadrantis; GENERIS COMMVNIS hic et haec infans</foreign> ðis and ðeos unsprecende
cild; <foreign>GENERIS FEMININI haec glans</foreign> þis æceren, <foreign>huius glandis</foreign>.
 61.8. <foreign>amans</foreign> lufigende is ægðer ge nama ge <foreign>PARTICIPIVM,
amantis</foreign>.
 61.10. On ðissere geendunge gað ealle <foreign>PARTICIPIA PRIMAE
CONIVGATIONIS,</foreign> þæt synd ealle dæl nymende þære forman
geðeodnysse, <foreign>PRAESENTIS TEMPORIS</foreign> andwerdre tide.
 61.13. Of þam worde <foreign>amo</foreign> ic lufige cymð <foreign>hic et haec et hoc
amans</foreign> þes and ðeos and ðis lufigende, <foreign>huius amantis, huic amanti, hunc
et hanc amantem et hoc amans, o amans, ab hoc et ab hac et ab hoc amante VEL
amanti; ET PLVRALITER hi et hae amantes et haec amantia, horum et harum et
horum amantium, his amantibus ET CETERA</foreign>.
 62.3. Ealswa gað þas: <foreign>stans</foreign> standende, <foreign>stantis; arans</foreign>
erigende, <foreign>ambulans</foreign> gangende, <foreign>laborans</foreign> swincende, <foreign>flans</foreign> blawende and
oðre ungerime.
 62.6. <foreign>IN ENS:</foreign> on <foreign>ens</foreign> geendiað þas naman: <foreign>hic Ufens</foreign> agen
nama, <foreign>huius Ufentis; hic dens</foreign> þes toð, <foreign>huius dentis; GENERIS FEMININI:
haec gens</foreign> ðeos mægð oððe þeod, <foreign>huius gentis; haec mens</foreign> þis
mod, <foreign>huius mentis; GENERIS COMMVNIS: hic et haec parens, huius parentis,</foreign>
fæder and modor gyf hit bið <foreign>PARTICIPIVM</foreign> of ðam worde <foreign>pareo</foreign> ic
gehyrsumge, þonne bið hit þreora cynna; <foreign>hic et haec et hoc sapiens</foreign> wis,
<foreign>huius sapientis</foreign>.
 62.14. <foreign>sapiens</foreign> is ægðer ge nama ge <foreign>PARTICIPIVM,</foreign> and
<foreign>insipiens</foreign> unsnotor of ðam gefeged is æfre nama.
 62.15. <foreign>nocens</foreign> derigende is nama and <foreign>PARTICIPIVM</foreign> and
<foreign>innocens/</foreign> underigende of ðam gefeged ys æfre nama; forðan ðe ælc
<foreign>PARTICIPIVM,</foreign> þe byð gefeged þurh hine sylfne, byð awend to naman.
 63.2. On ðissere geendunge gað ealle <foreign>PARTICIPIA</foreign> andwerdre
tide þæra þreora geðeodnyssa: of ðam worde <foreign>doceo</foreign> ic tæce bið
<foreign>hic et haec et hoc docens</foreign> tæcende, <foreign>huius docentis;</foreign> of <foreign>lego</foreign> ic ræde
<foreign>hic et haec et hoc legens</foreign> rædende, <foreign>huius legentis;</foreign> of þam worde
<foreign>audio</foreign> ic gehyre cymð <foreign>hic et haec et hoc audiens</foreign> gehyrende, <foreign>huius
audientis;</foreign> and oðre ungerime.
 63.9. <foreign>IN ONS:</foreign> eft on <foreign>ons</foreign> geendiað þas naman: <foreign>GENERIS
MASCVLINI hic mons</foreign> þeos dun, <foreign>huius montis; hic fons</foreign> þes wyll, <foreign>huius
fontis; hic pons</foreign> þeos bricg, <foreign>huius pontis; GENERIS FEMININI haec frons</foreign>
þis forewearde heafod, <foreign>huius frontis frons, frondis,</foreign> bið boh on treowe;
<foreign>GENERIS OMNIS hic et haec et hoc sons</foreign> scyldig oððe scæððig, <foreign>huius
sontis;</foreign> ealswa of ðam gefeged <foreign>insons</foreign> unscyldig, <foreign>insontis ET CETERA</foreign>.
 63.17. <foreign>IN UNS:</foreign> on <foreign>uns</foreign> geendiað agene naman: <foreign>hic Aruns, huius
Aruntis ET CETERA</foreign>.
 64.1. <foreign>IN YNS:</foreign> on <foreign>yns</foreign> geendað an grecisc nama <foreign>GENERIS
FEMININI: haec Tyryns, huius Tyrynthis</foreign>.
 64.3. <foreign>IN ARS:</foreign> on <foreign>ars</foreign> geendiað þas naman: <foreign>hic Mars</foreign> agen
nama, <foreign>huius Martis; haec ars</foreign> þes cræft, <foreign>huius artis; haec pars</foreign> þes
dæl, <foreign>huius partis ET CETERA</foreign>.
 64.6. <foreign>IN ERS:</foreign> on <foreign>ers</foreign> geendiað þas naman: <foreign>hic et haec et
hoc iners</foreign> cræftleas, <foreign>huius inertis; hic et haec et hoc sollers</foreign> menigtywe,
<foreign>huius sollertis; hic et haec et hoc expers</foreign> orhlyte oððe bedæled,
<foreign>huius expertis</foreign>.
 64.10. <foreign>IN ORS:</foreign> on <foreign>ors</foreign> geendiað þas naman: <foreign>hic Mauors</foreign> agen
nama, <foreign>huius Mauortis; GENERIS FEMININI: haec choors</foreign> ðes ðreat, þæt
is, lytel wered, <foreign>huius choortis; haec sors</foreign> þis hlyt oððe hlot, <foreign>huius
sortis; haec mors</foreign> þes deað, <foreign>huius mortis; TRIVM GENERVM: hic et haec et
hoc concors</foreign> geðwære, <foreign>huius concordis; hic et haec et hoc discors</foreign>
ungeðwære, <foreign>huius discordis; hic et haec et hoc consors</foreign> efenhlytta,
<foreign>huius consortis ET CETERA</foreign>.
 65.4. <foreign>IN VRS:</foreign> an nama geendað on <foreign>urs TRIVM GENERVM,</foreign> þæt
is ðreora cynna: <foreign>hic et haec et hoc Tiburs, huius Tiburtis, GENTILE NOMEN</foreign>
ðeodlic nama.
 65.7. <foreign>IN VLS:</foreign> an nama befylð on <foreign>uls GENERIS FEMININI: haec
puls</foreign> ðes briw, <foreign>huius pultis</foreign>.
 65.9. <foreign>IN EMS:</foreign> an nama geendað on <foreign>ems GENERIS FEMININI: haec
hiems</foreign> ðes winter, <foreign>huius hiemis</foreign>.
 65.11. <foreign>IN ABS</foreign> geendiað twegen naman, an <foreign>COMMVNIS GENERIS: hic
et haec Arabs</foreign> arabisc man of þam lande <foreign>ARABIA, huius Arabis;</foreign> oðor
<foreign>FEMININVM: haec trabs</foreign> þes beam, <foreign>huius trabis</foreign>.
 66.1. <foreign>IN EBS CORREPTAM</foreign>.
 66.1. An nama geendað on scortne <foreign>ebs OMNIS GENERIS,</foreign> þæt
is, ælces cynnes: <foreign>hic et haec et hoc caelebs</foreign> clæne oððe heofonlic,
<foreign>huius caelibis</foreign>.
 66.5. <foreign>IN EBS PRODVCTAM</foreign>.
 66.5. On langne <foreign>ebs</foreign> geendað an nama <foreign>FEMININI GENERIS: haec
plebs</foreign> ðis folc, <foreign>huius plebis</foreign>.
 66.7. Is eac gecweden <foreign>haec plebes, huius plebei</foreign> on ðære
fiftan declinunge.
 66.9. <foreign>IN OBS:</foreign> on <foreign>obs</foreign> geendað <foreign>haec scrobs, huius scrobis</foreign>.
 66.10. <foreign>scrobs</foreign> ys pytt oððe dic.
 66.11. <foreign>IN YBS:</foreign> on <foreign>ybs</foreign> geendað an nama <foreign>MASCVLINI GENERIS: hic
calybs</foreign> ðis isen, <foreign>huius calybis</foreign>.
 66.13. <foreign>IN VRBS:</foreign> on <foreign>urbs</foreign> geendað an nama <foreign>GENERIS FEMININI:
haec urbs</foreign> ðeos burh, <foreign>huius urbis</foreign>.
 66.15. <foreign>IN APS:</foreign> on <foreign>aps</foreign> geendað an nama <foreign>GENERIS FEMININI: haec
daps</foreign> þeos sand oððe estmete, <foreign>huius dapis</foreign>.
 67.1. <foreign>IN EPS:</foreign> on <foreign>eps</foreign> geendiað þas naman <foreign>GENERIS
MASCVLINI: hic manceps</foreign> þes ðeowa mann, <foreign>huius mancipis; forceps</foreign> tang,
<foreign>forcipis; auceps</foreign> fugelere, <foreign>aucipis VEL aucupis; adeps</foreign> rysel oððe
<foreign>adipes</foreign>.
 67.4. Þas oðre synd <foreign>COMMVNIS GENERIS: hic et haec princeps</foreign>
þes and ðeos ealdor, <foreign>huius principis; hic et haec municeps</foreign> burhealdor,
<foreign>huius municipis; hic et haec particeps</foreign> þes and ðeos dæl nymend, <foreign>huius
participis; hic et haec anceps</foreign> twynigend oððe twyheafdede oððe
twyecgede, <foreign>huius ancipitis</foreign>.
 67.10. Ealswa <foreign>biceps</foreign> twyecgede oððe twyheafdede; <foreign>triceps</foreign>
þryheafdede, <foreign>tricipitis; praeceps</foreign> forðheald oððe redeleas.
 67.12. Þas gefegedan naman maciað <foreign>ABLATIVVM</foreign> on scortne <foreign>e</foreign>
and on langne <foreign>i: ab ancipite VEL ancipiti,</foreign> and menigfealdne <foreign>GENITIVVM</foreign> on
<foreign>ium: ancipitium; a bicipite VEL bicipiti, horum et harum bicipitium ET
CETERA</foreign>.
 67.17. <foreign>IN OPS:</foreign> on <foreign>ops</foreign> geendað an nama <foreign>GENERIS FEMININI:
haec ops</foreign> ðeos sped, <foreign>huius opis,</foreign> and ðreora cynna of ðam gefeged <foreign>hic
et haec et hoc inops</foreign> ðes and ðeos and þis unspedige, <foreign>huius inopis</foreign>.
 68.1. Þa oðre synd grecisce: <foreign>hic ydrops</foreign> þeos
wæterseocnys, <foreign>huius ydropis: ydropicus</foreign> byð se wæterseoca and <foreign>ydor</foreign>
wæter, <foreign>ydria</foreign> wæterfæt <foreign>ET CETERA</foreign>.
 68.5. <foreign>IN YPS</foreign> geendað <foreign>hic cynyps</foreign> þes stanbucca, <foreign>huius
cynyphis/</foreign>.
 68.7. <foreign>IN IRPS:</foreign> on <foreign>irps</foreign> geendað an nama <foreign>MASCVLINI GENERIS:
hic stirps</foreign> ðes stybb, <foreign>huius stirpis</foreign>.
 68.8. Se ylca nama is eac <foreign>GENERIS FEMININI,</foreign> þonne he getacnað
ofspringc.
 68.11. <foreign>IN AX CORREPTAM</foreign>.
 68.11. On scortne <foreign>ax</foreign> geendað <foreign>haec fax</foreign> þes blysa, <foreign>huius
facis</foreign>.
 68.12. Ælc nama, þe geendað on <foreign>x</foreign> oððe on twam
consonantem, byð lang on <foreign>NOMINATIVO,</foreign> ac se <foreign>VOCALIS</foreign> byð gescyrt on ðam
oðrum casum.
 68.15. <foreign>IN AX PRODVCTAM</foreign>.
 68.15. On langne <foreign>ax</foreign> geendiað þas naman: <foreign>haec pax</foreign> þeos
sybb, <foreign>huius pacis; TRIVM GENERVM hic et haec et hoc audax</foreign> þes and ðeos
and þis dyrstige, <foreign>huius audacis</foreign>.
 69.3. Ealswa gað þas: <foreign>capax</foreign> numol oððe gefyndig, <foreign>rapax</foreign>
reafigende, <foreign>contumax</foreign> toðunden oððe modig, <foreign>fallax</foreign> leas, <foreign>uerax</foreign>
soðfæst, <foreign>ferax</foreign> wæstmbære, <foreign>sagax</foreign> gleaw, <foreign>fugax</foreign> flugol oððe
earh, <foreign>tenax</foreign> fæsthafol, <foreign>edax</foreign> etol, <foreign>loquax</foreign> sprecol, <foreign>minax</foreign>
þeowigende <foreign>ET CETERA</foreign>.
 69.8. And ealle þas habbað langne <foreign>a</foreign> on eallum casum and
maciað <foreign>ABLATIVVM</foreign> on <foreign>e</foreign> and <foreign>i: ab hoc et ab hac et ab hoc audace VEL
audaci ET CETERA</foreign>.
 69.11. <foreign>IN EX CORREPTAM</foreign>.
 69.11. On scortne <foreign>ex</foreign> geendiað þas naman: <foreign>hic grex</foreign> þeos
eowd, <foreign>huius gregis; hic remex</foreign> ðes reðra, <foreign>huius remigis; hic VEL haec
silex/</foreign> ðes flint, <foreign>huius silicis; hic VEL haec cortex</foreign> rind, <foreign>huius
corticis; haec ilex</foreign> æcerspranca oððe ac, <foreign>huius ilicis; haec carex</foreign>
þis secg, <foreign>huius caricis; hic et haec et hoc supplex</foreign> eadmod, <foreign>supplicis; hic
et haec et hoc simplex</foreign> anfeald, <foreign>duplex</foreign> twyfeald, <foreign>triplex</foreign> ðryfeald <foreign>ET
CETERA</foreign>.
 70.3. <foreign>IN EX PRODVCTAM</foreign>.
 70.3. On langne <foreign>ex</foreign> geendiað ðas: <foreign>hic rex</foreign> þes cyningc,
<foreign>huius regis; haec lex</foreign> þeos æ, <foreign>huius legis; hic et haec et hoc exlex</foreign>
utlaga oððe butan æ, <foreign>huius exlegis ET CETERA</foreign>.
 70.7. <foreign>IN IX CORREPTAM:</foreign> on scortne <foreign>ix</foreign> geendiað þas naman:
<foreign>hic calix</foreign> þes calic, <foreign>huius calicis; haec nix</foreign> þes snaw, <foreign>huius niuis,
haec pix</foreign> ðis pic, <foreign>huius picis; haec salix</foreign> þes wiþig, <foreign>huius salicis ET
CETERA</foreign>.
 70.11. <foreign>IN IX PRODVCTAM:</foreign> on langne <foreign>ix</foreign> geendiað þas naman:
<foreign>hic Fenix</foreign> swa hatte an fugel on arabiscre ðeode, se leofað fif hund geara
and æfter deaðe eft arist geedcucod; and se fugel getacnað urne ærist
on ðam endenextan dæge, <foreign>huius Fenicis; GENERIS FEMININI: haec cornix</foreign>
þeos ceo; <foreign>haec ceruix</foreign> þes hnecca, <foreign>huius ceruicis, hic et haec radix</foreign>
ðes wyrtruma, <foreign>huius radicis; TRIVM GENERVM: hic et haec et hoc felix</foreign>
gesælig, <foreign>huius felicis; hic et haec et hoc pernix</foreign> swyft, <foreign>huius pernicis;
haec nutrix</foreign> þeos fostormodor, <foreign>huius nutricis</foreign>.
 71.4. <foreign>haec uictrix</foreign> þeos sigefæste, <foreign>huius uictricis</foreign> and
ealle oðre þyllice, þe cumað of werlicum namum: <foreign>hic cantor</foreign> þes
sangere, <foreign>haec cantrix</foreign> þeos sangystre: <foreign>lector</foreign> rædere, <foreign>lectrix</foreign>
rædestre: <foreign>doctor</foreign> lareow, <foreign>doctrix</foreign> lærestre <foreign>ET SIMILIA</foreign>.
 71.8. Þas beoð geðeodde to <foreign>NEVTRVM</foreign> on gebigedum casum,
swaswa ys gecweden <foreign>uictricia tollite signa</foreign> nymað þas sigefæstan
mearca: nis swa ðeah gewunelic <foreign>hoc uictrix,</foreign> ac on ðam gebigedum casum.
 71.12. <foreign>IN OX CORREPTAM:</foreign> on scortne <foreign>ox</foreign> geendað an nama
<foreign>FEMININI GENERIS: haec nox</foreign> ðeos niht, <foreign>huius noctis</foreign> and an of ðam
gefeged þreora cynna: <foreign>hic et haec et hoc pernox</foreign> þurhwacol, <foreign>huius
pernoctis</foreign>.
 71.15. On ðisum twam namum ys seo scortnys on gecynde, ac ða
twegen <foreign>CONSONANTES c</foreign> and <foreign>t</foreign> hine ðoð langne.
 71.18. <foreign>IN OX PRODVCTAM</foreign>.
 71.18. On langne <foreign>ox</foreign> geendiað þas naman: <foreign>GENERIS FEMININI
haec uox</foreign> ðeos stemn, <foreign>huius uocis; OMNIS GENERIS</foreign> ælces cynnes <foreign>hic et
haec et hoc uelox</foreign> swyft, <foreign>huius uelocis; hic et haec et hoc atrox</foreign>
wælhreow, <foreign>huius atrocis; hic et haec et hoc ferox</foreign> reðe, <foreign>huius ferocis
ET CETERA</foreign>.
 72.4. <foreign>IN VX CORREPTAM:</foreign> on scortne <foreign>ux</foreign> geendiaþ þas naman:
<foreign>hic Volux</foreign> agen nama, <foreign>huius Volucis; haec nux</foreign> þeos hnutu, <foreign>huius nucis;
haec crux</foreign> þeos rod, <foreign>huius crucis; hic et haec dux</foreign> þes and ðeos latteow
oððe heretoga, <foreign>huius ducis; hic et haec et hoc trux</foreign> wælhreow oððe
reþe, <foreign>huius trucis</foreign>.
 72.10. <foreign>IN VX PRODVCTAM</foreign>.
 72.10. On langne <foreign>ux</foreign> geendiað ðas naman: <foreign>hic Pollux</foreign> agen
nama, <foreign>huius Pollucis; haec lux</foreign> þis leoht, <foreign>huius lucis</foreign>.
 72.13. <foreign>IN YX:</foreign> on <foreign>yx</foreign> geendiað þas naman: <foreign>hic sandyx</foreign>
þis wad, <foreign>huius sandycis; haec Styx</foreign> hellemere, <foreign>huius Stygis</foreign>.
 73.1. <foreign>IN AEX:</foreign> on <foreign>aex</foreign> geendað an nama: <foreign>haec faex</foreign> þas
drosna, <foreign>huius faecis</foreign>.
 73.3. <foreign>IN AVX</foreign> geendað an nama: <foreign>haec faux</foreign> þes goma, <foreign>huius
faucis</foreign>.
 73.5. <foreign>IN ALX:</foreign> on <foreign>alx</foreign> geendiað twegen naman: <foreign>haec falx</foreign>
þes sicol, <foreign>huius falcis; haec calx</foreign> ðes cealcstan, <foreign>huius calcis:</foreign> mid
ðam naman bið eac getacnod ho oððe ende.
 73.9. <foreign>IN ANX:</foreign> on <foreign>anx</foreign> geendað an nama: <foreign>haec lanx</foreign> þeos
wæge oððe scalu, <foreign>huius lancis</foreign>.
 73.11. <foreign>IN VNX:</foreign> on <foreign>unx</foreign> geendað an nama: <foreign>hic et haec coniunx</foreign>
þes and ðeos gemaca, <foreign>huius coniugis</foreign>.
 73.13. <foreign>IN ARX:</foreign> on <foreign>arx</foreign> geendað an nama: <foreign>haec arx</foreign> þis
wighus, <foreign>huius arcis</foreign>.
 73.15. <foreign>IN AC:</foreign> on <foreign>ac</foreign> geendað an nama <foreign>NEVTRI GENERIS: hoc lac</foreign>
þeos meoloc, <foreign>huius lactis</foreign>.
 74.1. <foreign>IN EC:</foreign> on <foreign>ec</foreign> geendað an nama <foreign>NEVTRI GENERIS: hoc
allec</foreign> anes cynnes fisc, <foreign>huius allecis</foreign>.
 74.3. <foreign>IN VT:</foreign> on <foreign>ut</foreign> geendað an nama <foreign>NEVTRI GENERIS: hoc
caput</foreign> þis heafod, <foreign>huius capitis</foreign> and of ðam gefegede <foreign>hoc sinciput</foreign> healf
heafod/, <foreign>huius sincipitis; hoc occiput</foreign> se æftra dæl ðæs heafdes,
<foreign>huius occipitis</foreign>.
 74.7. Gyt syndon sume geendunga to eacan þisum getele:
<foreign>huiusmodi/</foreign> þus geraad, <foreign>huiusmodi homo</foreign> ðus gerad man, <foreign>huiusmodi
homines</foreign> ðus gerade men; ealswa to <foreign>FEMININVM</foreign> and to <foreign>NEVTRVM</foreign>.
 74.10. Swa gæð <foreign>istiusmodi</foreign> swa gerad and <foreign>eiusmodi</foreign> to
ælcum cynne and to ælcum case.
 74.11. Ealswa <foreign>frugi</foreign> uncystig oþþe spærhynde; <foreign>frugi homo</foreign>
uncystig man, <foreign>frugi hominis</foreign> uncystiges mannes; <foreign>frugi mulier</foreign> uncystig wif,
<foreign>frugi mulieris ET CETERA</foreign>.
 75.1. Ealswa <foreign>nequam</foreign> manful oððe forcuð: <foreign>hic et haec et hoc
nequam, huius nequam</foreign>.
 75.2. Þas and ðyllice synd <foreign>INDECLINABILIA,</foreign> þæt synd
undecliniendlice.
 75.4. Ys eac to witenne, þæt ledene lareowas maciað on sumum
namum <foreign>ACCVSSATIVVM</foreign> on <foreign>im: haec uis</foreign> þeos miht, <foreign>hanc uim; haec tussis</foreign>
ðes hwosta, <foreign>hanc tussim; haec Caribdis</foreign> an stanclud on sæ, <foreign>hanc
Caribdim; haec syrtis</foreign> þes sandhricg, <foreign>hanc syrtim; Tiberis</foreign> hatte seo ea,
þe yrnð be Rome, <foreign>hanc Tiberim; Tigris</foreign> ys an ea and anes cynnes deor,
<foreign>hanc Tigrim</foreign>.
 75.10. Þas naman and heora gelican maciað <foreign>ABLATIVVM</foreign> on <foreign>i</foreign>.
 75.11. Sume naman maciað heora <foreign>ACCVSSATIVVM</foreign> ægðer ge on
<foreign>im</foreign> ge on <foreign>em: puppis</foreign> steorsetl, <foreign>hanc puppim VEL puppem; nauis</foreign> scip, <foreign>hanc
nauim/ VEL nauem; clauis</foreign> cæg, <foreign>hanc clauim VEL clauem; securis</foreign> æx,
<foreign>hanc securim VEL securem; peluis</foreign> wætermele, <foreign>hanc peluim VEL peluem;
turris</foreign> stypel, <foreign>hanc turrim VEL turrem;</foreign> and ðas maciað heora <foreign>ABLATIVVM</foreign>
on <foreign>e</foreign> and <foreign>i: ab hac puppe VEL puppi ET CETERA</foreign>.
 76.1. <foreign>DE PLVRALI GENITIVO</foreign>.
 76.2. Gif hwam twynað be ðam menigfealdan <foreign>GENITIVO,</foreign> þonne
secge we her scortlice be þam earfoðostan.
 76.3. <foreign>supplex</foreign> eadmod oððe aloten ys þreora cynna: <foreign>horum et
harum et horum supplicum; supplicium</foreign> ys wite.
 76.5. <foreign>artifex</foreign> cræftica, <foreign>horum artificum</foreign> þissera
cræftycena; <foreign>artificium</foreign> is cræft.
 76.7. <foreign>iudex</foreign> dema, <foreign>horum iudicum</foreign> ðissera demena; <foreign>iudicium</foreign> is
dom.
 76.8. <foreign>parens</foreign> fæder oððe modor, <foreign>horum parentum</foreign>.
 76.9. <foreign>uigil</foreign> wacol, <foreign>horum uigilum</foreign>.
 76.9. <foreign>memor</foreign> gemyndig, <foreign>horum memorum</foreign> gemyndigra.
 76.10. <foreign>fons</foreign> wyll, <foreign>fontium</foreign>.
 76.11. <foreign>mons</foreign> dun, <foreign>montium</foreign>.
 76.11. <foreign>frons</foreign> foreweard heafod, <foreign>frontium</foreign>.
 76.12. <foreign>pars</foreign> dæl, <foreign>partium</foreign>.
 76.12. <foreign>ars</foreign> cræft, <foreign>artium</foreign>.
 76.13. <foreign>arx</foreign> wighus, <foreign>arcium</foreign>.
 76.13. <foreign>urbs</foreign> burh, <foreign>urbium</foreign>.
 76.13. <foreign>hiems</foreign> winter, <foreign>hiemum</foreign>.
 76.14. <foreign>princeps</foreign> ealdorman, <foreign>principum; principium</foreign> is angyn.
 76.15. <foreign>municeps</foreign> burhealdor, <foreign>municipum; municipium</foreign> ys
burhscipe.
 76.16. <foreign>collis</foreign> hyll oððe beorh, <foreign>collium</foreign>.
 76.17. <foreign>follis</foreign> bylig, <foreign>follium</foreign>.
 76.17. <foreign>caedes</foreign> sliht oððe slege, <foreign>caedium</foreign>.
 77.1. <foreign>aedes</foreign> botl, <foreign>aedium</foreign>.
 77.1. <foreign>iuuenis</foreign> iunglingc, <foreign>iuuenum</foreign>.
 77.1. <foreign>panis</foreign> hlaf, <foreign>panum</foreign>.
 77.2. <foreign>canis</foreign> hund, <foreign>canum</foreign>.
 77.2. <foreign>uates</foreign> witega oððe sceop, <foreign>uatum</foreign>.
 77.3. <foreign>ciuitas</foreign> ceaster, <foreign>ciuitatium; probitas</foreign> godnyss,
<foreign>probitatium;</foreign> buton seo <foreign>SINCOPA,</foreign> þæt ys, seo wanung, þone <foreign>i</foreign> ofteo,
þæt sy gecweden <foreign>ciuitatum, probitatum, sanctitatum ET CETERA</foreign>.
 77.6. <foreign>hae uires</foreign> þas mægnu, <foreign>harum uirium</foreign>.
 77.7. <foreign>hi et hae tres et haec tria, horum et harum et horum trium</foreign>
ðissera þreora.
 77.8. <foreign>hi et hae plures</foreign> ma <foreign>et haec pluria, horum et harum et
horum plurium</foreign>.
 77.10. <foreign>lis</foreign> geflit, <foreign>litium</foreign> geflita.
 77.10. <foreign>hic et haec dis</foreign> welig, <foreign>ditium</foreign>.
 77.11. <foreign>nox</foreign> niht, <foreign>noctium</foreign>.
 77.11. <foreign>uox</foreign> stemn, <foreign>uocum</foreign>.
 77.11. <foreign>consul</foreign> dema, <foreign>consulum</foreign>.  
 77.12. <foreign>dux</foreign> heretoga, <foreign>ducum</foreign>.
 77.12. <foreign>nux</foreign> hnutu, <foreign>nucum</foreign>.
 77.13. <foreign>caput</foreign> heafod, <foreign>capitum</foreign>.
 77.13. <foreign>pes</foreign> fot, <foreign>pedum</foreign>.
 77.13. <foreign>ales</foreign> fugel, <foreign>alitum</foreign>.
 77.14. <foreign>bos</foreign> oxa, <foreign>boum</foreign>.
 77.14. Þurh ðas ðu miht þara oðra <foreign>GENITIVVM</foreign>
understandan.
 78.1. <foreign>DE QVARTA DECLINATIONE</foreign>.
 78.2. <foreign>QVARTA DECLINATIO HABET TERMINATIONES DVAS</foreign> seo feorðe
declinung hæfð twa geendunga, <foreign>us</foreign> and <foreign>u</foreign>.
 78.3. On <foreign>us</foreign> geendiað <foreign>MASCVLINA NOMINA</foreign>, and on <foreign>u</foreign> befeallað
<foreign>NEVTRA</foreign>.
 78.5. Þeos declinung gæð þus: <foreign>NOMINATIVO hic sensus</foreign>
þis andgyt, <foreign>GENITIVO huius sensus</foreign> ðises andgytes, <foreign>DATIVO huic sensui</foreign>
þisum andgyte, <foreign>ACCVSATIVO hunc sensum</foreign> þis andgyt, <foreign>VOCATIVO o sensus</foreign>
eala ðu andgyt, <foreign>ABLATIVO ab hoc sensu</foreign> fram ðisum andgyte; <foreign>ET PLVRALITER
NOMINATIVO/ hi sensus</foreign> ðas andgytu, <foreign>GENITIVO horum sensuum</foreign> ðissera
andgyta, <foreign>DATIVO his sensibus</foreign> þisum andgytum, <foreign>ACCVSATIVO hos sensu</foreign> þas
andgytu, <foreign>VOCATIVO o sensus</foreign> eala ge andgytu, <foreign>ABLATIVO ab his sensibus</foreign> fram
ðisum andgytum.
 78.14. Ealswa gað ðas: <foreign>hic casus</foreign> hryre oþþe declinung,
<foreign>huius casus; risus</foreign> hlehter,<foreign>cursus</foreign> ryne, <foreign>sexus</foreign> werhad oððe wifhad,
<foreign>nexus</foreign> cnotta, <foreign>luxus</foreign> lust oððe gælsa, <foreign>fluxus</foreign> toflowednyss, <foreign>ritus</foreign>
gewuna, <foreign>metus</foreign> oga, <foreign>impetus</foreign> onræs, <foreign>fluctus</foreign> flod oððe yð, <foreign>actus</foreign>
dæd, <foreign>fructus</foreign> wæstm, <foreign>uictus</foreign> bigleofa, <foreign>uestitus</foreign> scrud, <foreign>habitus</foreign>
gyrla, <foreign>saltus</foreign> hlyp and holt, <foreign>exercitus</foreign> werod oððe here, <foreign>uersus</foreign> fers,
<foreign>uisus</foreign> gesihð, <foreign>auditus</foreign> hlyst, <foreign>gustus</foreign> swæcc, <foreign>odoratus</foreign> stenc,
<foreign>tactus</foreign> hrepung, <foreign>ictus</foreign> sweng, <foreign>motus</foreign> styrung, <foreign>affectus</foreign> gewilnung,
<foreign>effectus</foreign> fremmingc, <foreign>monitus</foreign> mynegung, <foreign>passus</foreign> stæpe, <foreign>gradus</foreign> had
oððe stæpe, <foreign>lapsus</foreign> slide, <foreign>usus</foreign> brice oððe gewuna, <foreign>potus</foreign> drenc,
<foreign>portus</foreign> hyð, <foreign>artus</foreign> liþ, <foreign>arcus</foreign> boga, <foreign>lacus</foreign> seað, <foreign>acus</foreign> nædl,
<foreign>sinus</foreign> bosm, <foreign>currus</foreign> cræt, <foreign>uultus</foreign> andwlite, <foreign>cultus</foreign> bigeng <foreign>ET
CETERA</foreign>.
 79.13. Ðas oðre synd <foreign>FEMININI GENERIS: haec manus</foreign> þeos
hand, <foreign>huius manus, huic manui, hanc manum, o manus, ab hac manu; ET PLVRALITER
hae manus, harum mannuum, his manibus, has manus, o manus, ab his manibus</foreign>.
 79.16. Ealswa gað þas: <foreign>haec anus</foreign> ðis ealde wif, <foreign>porticus</foreign>
portic, <foreign>socrus</foreign> sweger, <foreign>nurus</foreign> snoru, <foreign>tribus</foreign> mægð, <foreign>domus</foreign> hus.
 80.1. Þas oðre synd <foreign>NEVTRI GENERIS</foreign> and <foreign>INDECLINABILIA</foreign>,
þæt is, undecliniendlice: <foreign>hoc cornu</foreign> þes horn, <foreign>hoc tonitru</foreign> þes
ðunor.
 80.3. Nabbað þas naman na oðre gebigednysse on anfealdum
getele, ac þes an <foreign>CASVS</foreign> bið gecweden for eallum ðam oðrum ðus: <foreign>hoc
cornu, huius cornu, huic cornu, hoc cornu, o cornu, ab hoc cornu;</foreign> on
menigfealdum getele hig habbað sume <foreign>CASVS: haec cornua, horum cornuum, his
cornibus, haec cornua, o cornua, ab his cornibus</foreign>.
 80.9. Ealswa gæð <foreign>hoc genu</foreign> þis cneow <foreign>ET PLVRALITER haec
genua; hoc gelu</foreign> þes forst, <foreign>ueru</foreign> spitu, <foreign>specu</foreign> scræf, <foreign>pecu</foreign> nyten,
<foreign>testu/</foreign> crocscerd, <foreign>penu</foreign> heddern <foreign>ET CETERA,</foreign> ac hi ateoriað sume on
menigfealdum getele.
 80.13. Syndon eac gecwedene <foreign>hic cornus</foreign> þes horn, <foreign>hic tonitrus
MASCVLINI GENERIS</foreign> on ðissere declinunge.
 80.14. <foreign>pecu</foreign> gæþ eac on oðre wisan on ðære þriddan
declinunge: <foreign>hoc pecus, huius pecoris</foreign> and <foreign>haec pecus, huius pecudis;</foreign> and
<foreign>hoc testu</foreign> þissere declinunge and <foreign>haec testa</foreign> þære forman declinunge.
 80.18. Ealswa <foreign>specu</foreign> and <foreign>penu</foreign> gað on manega wisan and on
mislicum kynne.
 81.1. <foreign>Arcus</foreign> boga and <foreign>artus</foreign> lið and <foreign>partus</foreign> geeacnung
healdaþ þone <foreign>u</foreign> fæste on menigfealdum <foreign>DATIVO</foreign> and <foreign>ABLATIVO: arcubus</foreign>
bogum, <foreign>artubus</foreign> liðum, <foreign>partubus</foreign> geeacnungum, for ðam gesceade, þæt
hig næron gelice <foreign>arcibus</foreign> wighusum, <foreign>artibus</foreign> cræftum, <foreign>partibus</foreign>
dælum.
 81.6. Eac sume oðre healdað þone <foreign>u</foreign> on ðam foresædum
casum butan intingan: <foreign>portubus</foreign> hyðum, <foreign>tribubus</foreign> mægðum, <foreign>lacubus</foreign>
seaðum <foreign>ET CETERA</foreign>.
 81.9. <foreign>DE QVINTA DECLINATIONE</foreign>.
 81.10. <foreign>QVINTA DECLINATIO HABET VNAM TERMINATIONEM IN ES PRODVCTAM</foreign>
seo fifte declinung hæfð ane geendunge on langne <foreign>es,</foreign> and synd ealle
<foreign>FEMININI/ GENERIS</foreign> buton anum, þe ys ægðres cynnes on anfealdum getele
and/ on menigfealdum getele he ys <foreign>MASCVLINI GENERIS: hic VEL haec dies</foreign>
ðes dæg, and an of ðam gefeged ys <foreign>MASCVLINI GENERIS: hic meridies</foreign>
þes middæg.
 81.16. Þeos declinung gæð þus: <foreign>NOMINATIVO hic VEL haec
dies</foreign> þes dæg, <foreign>GENITIVO huius diei</foreign> þises dæges, <foreign>DATIVO huic
diei</foreign> ðisum dæge, <foreign>ACCVSATIVO hunc VEL hanc diem</foreign> þisne dæg,
<foreign>VOCATIVO o dies</foreign> eala ðu dæg, <foreign>ABLATIVO ab hoc VEL ab hac die</foreign> fram
ðisum dæge; <foreign>ET PLVRALITER NOMINATIVO hi dies</foreign> þas dagas, <foreign>GENITIVO
horum dierum</foreign> þissera daga, <foreign>DATIVO his diebus</foreign> ðisum dagum, <foreign>ACCVSATIVO
hos dies</foreign> þas dagas, <foreign>VOCATIVO o dies</foreign> eala ge dagas, <foreign>ABLATIVO ab his
diebus</foreign> fram ðisum dagum.
 82.9. Ealle oðre naman þissere declinunge syndon <foreign>FEMININI
GENERIS: haec facies</foreign> ðeos ansyn, <foreign>haec species</foreign> þeos wlitu, <foreign>acies</foreign> egc
oððe scearpnys, <foreign>requies</foreign> rest, <foreign>progenies</foreign> ofspringc, <foreign>series</foreign>
endebyrdnyss, <foreign>pernicies</foreign> cwelmbærnyss, <foreign>rabies</foreign> wodnys, <foreign>glacies</foreign> is,
<foreign>canicies</foreign> harung, <foreign>effigies</foreign> hiw oððe anlicnys, <foreign>esuries</foreign> hungor, <foreign>macies</foreign>
hlænnys, <foreign>ingluuies</foreign> oferæt, <foreign>caessaries</foreign> feax.
 82.15. Þry naman of ðisum gað on twa wisan: <foreign>duricies</foreign> and
<foreign>duritia</foreign> heardnys, <foreign>mollicies</foreign> and <foreign>mollitia</foreign> hnescnys, <foreign>materies</foreign> and
<foreign>materia</foreign> antimber.
 82.18. <foreign>fides</foreign> geleafa; <foreign>res</foreign> þing; <foreign>spes</foreign> hiht <foreign>ET CETERA</foreign>.
 83.1. Ac hi ateoriað sume on menigfealdum getele.
 83.3. <foreign>DE NVMERO</foreign>.
 83.4. <foreign>NVMERVS</foreign> is getel, <foreign>SINGVLARIS ET PLVRALIS</foreign> anfeald oððe
menigfeald.
 83.5. Anfeald getel ys on anum: <foreign>homo</foreign> an mann.
 83.6. Menigfeald getel ys <foreign>homines</foreign> menn.
 83.6. And ealle ða eahta <foreign>PARTES</foreign> habbað þas twa getel:
witodlice agene naman habbað anfeald getel and nabbað menigfeald.
 83.9. Eac sunne and mona sindon anfealdes geteles.
 83.10. Sindon eac oðre manega naman, þe æfter ledenspræce
nabbað menigfeald getel: <foreign>MASCVLINI GENERIS</foreign> þas: <foreign>sanguis</foreign> blod ac swa
ðeah on halgum bocum we rædað <foreign>uirum sanguinum, puluis</foreign> dust, <foreign>fumus</foreign>
smic, <foreign>fimus</foreign> scern, <foreign>limus</foreign> lam; <foreign>GENERIS FEMININI: pax</foreign> sybb, <foreign>lux</foreign> leoht,
<foreign>pix</foreign> pic, <foreign>fames</foreign> hungor, <foreign>sitis</foreign> ðurst, <foreign>labes</foreign> awyrdnyss, <foreign>tabes</foreign> wyrms,
<foreign>humus</foreign> molde; <foreign>GENERIS NEVTRI: coenum</foreign> meox, <foreign>foenum</foreign> strew, <foreign>lutum</foreign> fenn,
<foreign>aeuum</foreign> ecnys, <foreign>penum</foreign> heddern, <foreign>uulgus</foreign> ceorlfolc, <foreign>pelagus</foreign> widsæ <foreign>uirus</foreign> 
wyrms.
 84.2. And ælc þæra ðinga, þe man wihð on wægan
oððe met on fate, næfð heora nan menigfeald getel, ðeah ðe sume
menn be heora agenum dome hi awendað menigfealdlice þus cweðende:
<foreign>frumenta</foreign> hwætas, <foreign>ordea</foreign> beras, <foreign>fabae</foreign> beana, <foreign>pisae</foreign> pisan, <foreign>uina</foreign> fela
win, <foreign>mella</foreign> fela hunig <foreign>ET CETERA</foreign>.
 84.8. Sume naman synd eac, þe nabbað anfeald getel, ac beoð
æfre menigfealdlice gecwedene, swaswa beoð twa ðæra twelf tacna,
<foreign>gemini</foreign> getwysan and <foreign>pisces</foreign> fixas, and manega oðre to eacan þison:
<foreign>GENERIS MASCVLINI hi manes</foreign> þas helwaran, <foreign>primores</foreign> heafodmenn, <foreign>liberi</foreign>
bearn, <foreign>cani</foreign> hwite hær on ealdum menn, <foreign>sentes</foreign> ðornas, <foreign>uepres</foreign> bremlas;
<foreign>GENERIS FEMININI insidiae</foreign> syrwan, <foreign>induciae</foreign> fyrst, <foreign>deliciae</foreign> estas,
<foreign>diuitiae</foreign> welan.
 84.16. <foreign>excubiae</foreign> weardan, <foreign>manubiae</foreign> herereaf, <foreign>primitiae</foreign>
frumwæstmas, <foreign>exequiae</foreign> licðenunga, <foreign>blanditiae</foreign> geswæsnyssa oððe
olæcunga, <foreign>bigae</foreign> twegra horsa cræt, <foreign>trigae</foreign> þreora horsa cræt;
<foreign>quadrigae/</foreign> feower horsa cræt, <foreign>reliquiae</foreign> sumes ðinges lafe,
<foreign>kalendae</foreign> clypunga, forðan ðe ða ealdan men clypodon symle on niwum
monan.
 85.5. Ealswa <foreign>nonae</foreign> an getel on gerimcræfte, <foreign>idus</foreign>
todælednyssa þæs monðes; <foreign>nundinae</foreign> cypinga, <foreign>latebrae</foreign> dimhofan,
<foreign>tenebrae</foreign> þeostru, <foreign>nuptiae</foreign> giftu, <foreign>quisquiliae</foreign> æfyrmðe.
 85.8. <foreign>GENERIS NEVTRI: arma</foreign> wæpnu, <foreign>moenia</foreign> weallas,
<foreign>crepundia</foreign> swurbeagas, <foreign>cunabula</foreign> cildcradulas, <foreign>spolia</foreign> herereaf, <foreign>exta</foreign>
þearmas, <foreign>extales</foreign> bæcðearmas, <foreign>serta</foreign> cynehelmas, <foreign>pascua</foreign> læsa,
<foreign>sponsalia</foreign> brydgyfu, <foreign>praecordia</foreign> forebreost.
 85.13. Sume naman synd oðres cynnes on anfealdum getele and
oðres/ cynnes on menigfealdum getele: <foreign>hic locus</foreign> ðeos stow <foreign>mascvlini
generis</foreign> and on menigfealdum getele <foreign>haec loca NEVTRI GENERIS</foreign>.
 85.16. Ealswa <foreign>hic iocus</foreign> þes plega <foreign>ET PLVRALITER haec ioca</foreign>
þas plegan; <foreign>hic sibilus</foreign> þeos hwistlung, <foreign>haec sibila</foreign> þas hwistlunga;
<foreign>hic carbasus</foreign> þes segl, <foreign>haec carbasa</foreign> þas seglu; <foreign>hic tartarus</foreign> þeos
hellice susl, <foreign>haec tartara</foreign> mænigfealdlice.
 86.4. Þas oðre synd <foreign>GENERIS NEVTRI</foreign> on anfealdum getele and
<foreign>GENERIS FEMININI</foreign> on menigfealdum getele: <foreign>hoc epulum</foreign> þeos wist and
menigfealdlice <foreign>hae epulae; hoc balneum</foreign> þis bæð and menigfealdlice <foreign>hae
balneae; hoc caepe</foreign> þis lec undecliniendlic and menigfealdlice <foreign>hae caepae</foreign>
decliniendlic.
 86.10. Þas oðre synd <foreign>NEVTRI GENERIS</foreign> on anfealdum getele and
<foreign>MASCVLINI</foreign> on menigfealdum: <foreign>hoc caelum</foreign> þeos heofen and menigfealdlice <foreign>hi
caeli; hoc porrum</foreign> þis leac and eft <foreign>hi porri; hoc frenum</foreign> þes bridel and
menigfealdlice <foreign>hi freni VEL haec frena; hoc filum</foreign> þes ðræd and
menigfealdlice <foreign>hi fili VEL haec fila ET CETERA</foreign>.
 86.16. Sume naman habbað oðre declinunge on anfealdum getele
and oðre on menigfealdum, swaswa ys <foreign>hoc iugerum</foreign> þes æcer: se nama ys
þære oðre declinunge on anfealdum getele and ðære ðriddan
declinunge on menigfealdum getele; <foreign>hoc uas</foreign> þis fæt ys ðære
þriddan declinunge on anfealdum getele and ðære oðre on menigfealdum.
 87.6. <foreign>DE FIGURA.  FIGVRA</foreign> is hiw on namum and on oðrum dælum
and æfter <foreign>DONATVM,</foreign> þam lareowe, synd twa <foreign>FIGVRA: SIMPLEX,</foreign> þæt is,
anfeald <foreign>ET COMPOSITA,</foreign> þæt is, gefeged.
 87.9. Anfeald hiw is <foreign>decens</foreign> geðæslic oððe arwurðe,
<foreign>potens</foreign> mihtig.
 87.11. Gefeged hiw byð, þæt ðe byð of twam dælum
oððe of ma gefeged: <foreign>indecens</foreign> unðæslic oððe ungedafenlic,
<foreign>inpotens</foreign> unmihtig; and hi beoþ gefegede on feower wisan: ærest of twam
ansundum dælum: <foreign>iniustus</foreign> unrihtwis; <foreign>in</foreign> is <foreign>PRAEPOSITIO</foreign> and <foreign>iustus</foreign> is
nama.
 87.16. Eft byð gefeged of twam tobrocenum dælum <foreign>beniuolus</foreign>
wel willende; eft of ansundum dæle and tobrocenum <foreign>inimicus</foreign> feond,
<foreign>insipiens</foreign> unwis; eft of tobrocenum dæle and ansundum <foreign>impius</foreign> arleas,
<foreign>efferus</foreign> reðe.
 88.3. Ealle ða eahta dælas underfoð feginge, buton
<foreign>INTERIECTIO</foreign> ana, and, gif se nama bið gefeged of twam ansundum dælum,
þonne mæg man on ægðrum ende hine declinian: <foreign>hoc ius iurandum</foreign> þes
aðswara, <foreign>huius iuris iurandi, huic iuri iurando ET CETERA</foreign>.
 88.7. Gyf se nama byð gefeged of <foreign>NOMINATIVO CASV</foreign> and of oðrum
gebigedum case, þonne bið se nama decliniendlic on ða healfe, þe se
<foreign>NOMINATIVVS</foreign> byð: <foreign>hic praefectus urbis</foreign> ðes portgerefa oððe
burhealdor, <foreign>huius praefecti urbis, huic praefecto urbis, hunc praefectum
urbis, o praefecte urbis, ab hoc praefecto urbis ET CETERA</foreign>.
 88.13. Gif se nama byð gefeged of twam gebigedum casum, þonne
byð he <foreign>INDECLINABILE,</foreign> þæt is, undecliniendlic, ac gæð se an
<foreign>CASVS</foreign> for eallum ðam oðrum casum, swaswa ys <foreign>huius modi: huius modi
homo</foreign> þus gerad man, <foreign>huius modi hominis</foreign> þus gerades mannes, <foreign>huius modi
homini; huius modi mulier</foreign> þus gerad wif; <foreign>huius modi mancipium</foreign> þus gerad
þeowman.
 89.1. Ealswa gað <foreign>illius modi</foreign> swa gerad <foreign>ET CETERA</foreign>.
 89.3. Be þam syx casum we habbað gesæd, to sume naman synd
gehatene <foreign>MONOPTOTA</foreign>.
 89.4. Þæt sind anre gebigednysse, and se an <foreign>CASVS</foreign> gæð
for ealle ða oðre: <foreign>nequam</foreign> manful and ealra stafa naman: <foreign>hoc a, huius a;
hoc b, huius b</foreign> and swa forð.
 89.7. Ealswa <foreign>quattuor</foreign> feower, <foreign>quattuor homines, quattuor
hominum</foreign> and swa to ælcum case and to ælcum cynne; <foreign>quinque feminae</foreign> fif
wif, <foreign>quinque uerba</foreign> fif word; <foreign>sex</foreign> syx and swa forð oð <foreign>centum</foreign>
hundteontig.
 89.11. <foreign>mille</foreign> þusend gæð ealswa.
 89.12. Sume naman syndon <foreign>DIPTOTA</foreign> gecwedene, þa habbað twegen
mislice <foreign>CASVS</foreign> and na ma on gewunan: <foreign>ueru</foreign> spitu, <foreign>ueribus</foreign> spitum; <foreign>tabi</foreign>
wyrms and <foreign>tabo:</foreign> nys ðær na ma casu on gewunan.
 89.16. Sume synd gecwedene <foreign>TRIPTOTA,</foreign> þa habbað þry ungelice
<foreign>CASVS,</foreign> swaswa beoð ealle naman <foreign>NEVTRI GENERIS</foreign> þære oðre declinunge
on anfealdum getele: <foreign>hoc templum</foreign> ðis templ, <foreign>huius templi, huic templo;</foreign>
nys ðær na ma mislicra casa.
 90.3. Ealswa byð on menigfealdum getele on eallum neutrum: <foreign>haec
turibula</foreign> þas storcyllan, <foreign>horum turibulorum, his turibulis; haec sidera</foreign>
þas tunglan, <foreign>horum siderum, his sideribus; cornua</foreign> hornas, <foreign>cornuum,
cornibus</foreign>.
 90.8. Sume naman syndon gehatene <foreign>TETRAPTOTA,</foreign> þa ðe habbað
feower ungelice <foreign>CASVS,</foreign> swaswa synd ealle, þa þe geendiað on <foreign>er</foreign> on
þære oþre declinunge: <foreign>hic presbiter</foreign> þes mæssepreost, <foreign>huius
presbiteri, huic presbitero, hunc presbiterum ET SIMILIA</foreign>.
 90.13. Sume synd gecwedene <foreign>PENTAPTOTA,</foreign> þa ðe habbað fif
ungelice casas, swaswa synd ealle, þa ðe geendiað on <foreign>us,</foreign> ðære
oðre declinunge: <foreign>iustus</foreign> rihtwis, <foreign>iusti,</foreign> <foreign>iusto, iustum, o iuste</foreign> and
manega oðre þære ðriddan declinunge.
 91.1. Sume naman synd gecwedene <foreign>EXAPTOTA,</foreign> þæt synd, þa
ðe habbað syx <foreign>CASVS,</foreign> nan oðrum gelic, ac we ne findað nane naman
buton ðrim ðus gerade: <foreign>unus</foreign> an, <foreign>unius</foreign> anes, <foreign>uni</foreign> anum, <foreign>unum</foreign> ænne,
<foreign>o une</foreign> eala ðu ana, <foreign>ab uno</foreign> fram anum.
 91.5. Ealswa gæð <foreign>solus</foreign> ana and <foreign>totus</foreign> eall.
 91.7. <foreign>SIT HOC SATIS DE SEX CASVALIBVS FORMIS</foreign> beo ðis ðus
genoh be ðam syx gebigendlicum hiwum gesæd.
 91.9. We habbað nu gesæd be ðam fif ðingum, þe ðam
namum gelimpað, þæt is <foreign>SPECIES</foreign> hiw, <foreign>PRIMITIVA</foreign> frumcenned and
<foreign>DIRIVATIVA,</foreign> þæt is, ofgangendlic.
 91.11. Oðer ys <foreign>GENVS</foreign> kynn; þridde <foreign>NVMERVS,</foreign> þæt is,
getel; feorðe <foreign>FIGVRA</foreign> hiw, þæt is, hwæðer hit beo <foreign>SIMPLEX</foreign>
anfeald <foreign>AVT COMPOSITA</foreign> oððe gefeged; fifte ys <foreign>CASVS,</foreign> þæt is, fyll
oððe gebigednys.
 91.15. Nu wylle we ongynnan <foreign>PRONOMEN</foreign>.
 92.1. <foreign>INCIPIT PRONOMEN</foreign>.
 92.2. <foreign>PRONOMEN EST PARS ORATIONIS, QVAE PRO NOMINE PROPRIO
VNIVSCVIVSQVE ACCIPITVR PERSONASQVE FINITAS RECIPIT. PRONOMEN</foreign> ys naman
speliend, an dæl ledenspræce, se byð underfangen for agenum naman, and
he underfehð hadas mid fulre gewissunge.
 92.6. Ðes dæl, þæt is <foreign>PRONOMEN,</foreign> hæfð syx
<foreign>ACCIDENTIA,</foreign> þæt synd syx gelimp.
 92.8. Him belimpþ <foreign>SPECIES</foreign>, þæt is, hiw, <foreign>PERSONA</foreign>,
þæt is, had; and <foreign>GENVS</foreign>, þæt is, cynn; and <foreign>FIGVRA</foreign>, þæt is,
anfeald hiw oððe gefeged; and <foreign>NVMERVS</foreign>, þæt is, getel; and <foreign>CASVS</foreign>
gebigednyss.
 92.11. We secgað nu gewislicor be ðison.
 92.13. <foreign>SPECIES PRONOMINVM BIPERTITA EST</foreign> þara naman speliendra
hiw ys on twa todæled, forðan ðe hi synd sume <foreign>PRIMITIVA</foreign>, þæt
synd frumcennede, sume <foreign>DIRIVATIVA</foreign>, þæt sind ofgangende.
 92.16. Eahta þær synd frumcennede and seofan
ofcumende/.
 92.17. Se forma had is frumcenned: <foreign>ego</foreign> ic; ealswa se oðer: <foreign>tu</foreign>
ðu; and eac se ðridda: <foreign>ille</foreign> he.
 93.2. Se forma had and se oðer had habbað ænlipige stemna,
forðan ðe hi beoð æfre ætgædere and him betwynan sprecað.
 93.4. Þonne ic cweþe <foreign>ego</foreign> ic and ðu cwest to me <foreign>tu</foreign> ðu,
þonne beo wyt ætgædere and for ði ne behofað naðor þissera
<foreign>PRONOMINA</foreign> na ma stemna, buton twegra.
 93.7. Se ðridda had hæfð syx clypunga, forðan ðe he ys
hwilon mid hwilon on oðre stowe.
 93.8. <foreign>iste</foreign> þes ys æteowiendlic and ðar bið, þar man
swa bicnað be him.
 93.10. <foreign>ille</foreign> he ne bið ðær ætforan andwerd, þar man
swa be him clypað.
 93.11. Se forma had hæfð ænne <foreign>PRONOMEN: ego</foreign> ic, and se
oðer had hæfð ænne: <foreign>tu</foreign> ðu.
 93.12. Se ðridda hæfð syx: <foreign>ille</foreign> he, <foreign>ipse</foreign> he sylf, <foreign>iste</foreign>
ðes, <foreign>hic</foreign> ðes, <foreign>is</foreign> se ylca, <foreign>sui</foreign> his.
 93.14. Þas eahta synd <foreign>PRIMITIVA PRONOMINA</foreign> and ða oðre
seofan syndon <foreign>DIRIVATIVA</foreign>, þæt is, þæt hi cumað of þam
oðrum/.
 93.16. Her synd þa seofon <foreign>DIRIVATIVA: meus</foreign> min, <foreign>noster</foreign>
ure and <foreign>nostras</foreign> urelendisc; <foreign>tuus</foreign> ðin, <foreign>uester</foreign> eower and <foreign>uestras</foreign>
eowerlendisc, <foreign>suus</foreign> his.
 94.2. Ne synd na ma naman speliende, buton þas fiftyne, be ðan
ðe PRISCIANVS tæcð, se ðe ys ealre ledenspræce wlite gehaten.
 94.5. <foreign>GENERA PRONOMINVM SVNT QVINQVE</foreign> fif cynn synd þara naman
speliendra: <foreign>MASCVLINVM hic</foreign> ðes; <foreign>FEMININVM haec</foreign> ðeos; <foreign>NEVTRVM hoc</foreign>
ðis; <foreign>COMMVNE</foreign> gemæne <foreign>nostras</foreign> ures landes man, <foreign>uestras</foreign> eowres landes
mann; <foreign>TRIVM GENERVM</foreign> ðreora cynna <foreign>ego</foreign> ic, <foreign>tu</foreign> ðu.
 94.10. On ledenspræce cweð ægðer ge wer ge wif ge
ðeowman <foreign>ego</foreign> et <foreign>tu</foreign> and on englisc ic and ðu; for ði hi synd þreora
cynna na on stemne, ac on andgite.
 94.12. Ða oðre synd ealle mæst <foreign>MOBILIA</foreign>, þæt is,
awendedlice fram cynne to cynne, swaswa we nu rihte cuðlicor secgað.
 94.15. <foreign>PRONOMINA</foreign> habbað feower declinunga.
 94.15. Seo forme is <foreign>ego</foreign> ic, <foreign>mei VEL mis</foreign> min, <foreign>mihi</foreign> me, <foreign>me</foreign>
me, <foreign>a me</foreign> fram me; <foreign>ET PLVRALITER nos</foreign> we, <foreign>nostrum VEL nostri</foreign> ure, <foreign>nobis</foreign>
us, <foreign>nos</foreign> us, <foreign>a nobis</foreign> fram us.
 95.1. Git swutelicor: <foreign>ego loquor</foreign> ic sprece, <foreign>mei locutio</foreign> min
spræc, <foreign>mihi respondes</foreign> me þu andswarast, <foreign>me diligis</foreign> me ðu lufast nys
her nan <foreign>VOCATIVVS, a me audisti sapientiam</foreign> fram me þu gehyrdest wisdom; <foreign>ET
PLVRALITER nos loquimur</foreign> we sprecaþ, <foreign>nostri sermo</foreign> ure spræc, <foreign>nobis
respondetis</foreign> us ge andswariað, <foreign>nos diligitis</foreign> us ge lufiaþ, <foreign>a nobis
ambulasti</foreign> fram us ðu eodest.
 95.8. Ealswa <foreign>tu</foreign> ðu, <foreign>tui VEL tis</foreign> þin, <foreign>tibi</foreign> ðe, <foreign>te</foreign>
ðe, <foreign>o tu</foreign> eala ðu, <foreign>a te</foreign> fram ðe; <foreign>ET PLVRALITER uos</foreign> ge, <foreign>uestrum VEL
uestri</foreign> eower, <foreign>uobis</foreign> eow, <foreign>uos</foreign> eow, <foreign>o uos</foreign> eala ge, <foreign>a uobis</foreign> fram eow.
 95.12. Næfð nan frumcenned <foreign>PRONOMEN VOCATIVVM</foreign> buton ðisum:
<foreign>o tu, o uos</foreign>.
 95.13. <foreign>tu doces me</foreign> ðu tæcst me, <foreign>tui doctrina bona est</foreign>
þin lar is god, <foreign>tibi reddo gratias</foreign> þe ic sylle þancunga; <foreign>te laudo, ut
sapientem</foreign> þe ic herige, swaswa wisne man; <foreign>o tu doctor, loquere ad me</foreign> eala
ðu lareow, sprec to me; <foreign>a te audiui multa utilia</foreign> fram ðe ic gehyrde fela
nytwurðe ðing; <foreign>ET PLVRALITER uos sedetis</foreign> ge sittað, <foreign>uestri sedes</foreign>
eower setl, <foreign>uobis ministro</foreign> eow ic ðenige, <foreign>uos moneo</foreign> eow ic myngie; <foreign>o
uos, audite monitionem meam</foreign> eala ge, gehyrað mine myngunge; <foreign>a uobis
ambulauerunt</foreign> fram eow hi eodon, <foreign>ET CETERA</foreign>.
 96.3. <foreign>sui</foreign> his næfð nænne <foreign>VOCATIVVM</foreign> naðor ne mid
Grecum ne mid Ledenwarum for ðam gesceade, þæt hit nære oðrum
wordum gelic.
 96.5. Feower <foreign>CASVS</foreign> he hæfð, and þa belucað twyfeald
getel and to ælcum cynne hi belimpað: <foreign>sui equus</foreign> his hors, <foreign>sui homines</foreign>
his men, <foreign>sui uilla</foreign> his tun, <foreign>sibi congregat pecuniam</foreign> him he gegaderað
feoh, <foreign>sibi placet</foreign> him he gelicað; <foreign>petit, ut sibi concedas</foreign> he bit,
þæt ðu him geunne ðæs; <foreign>se custodit bene</foreign> hine he hylt wel, <foreign>se
defendit/ armis</foreign> hine he bewerað mid wæpnum, <foreign>Christus se dedit pro nobis</foreign>
Crist sealde hyne sylfne for us, <foreign>a se expulit malos</foreign> fram him he adræfde
þa yfelan, <foreign>ET CETERA</foreign>.
 96.15. Seo oðer declinung gæð þus: <foreign>ille</foreign> he, <foreign>illius</foreign>
his.
 96.16. Ac hit bið gewislicor, gif þar man cwyð sum word to:
<foreign>ille me amat</foreign> he me lufað, <foreign>illius amor</foreign> his lufu, <foreign>illi scribo unum librum</foreign>
him ic write ane boc, <foreign>illum accuso</foreign> hine ic wrege, <foreign>ab illo ueni</foreign> fram him ic
com; <foreign>ET PLVRALITER illi equitant</foreign> hi ridað, <foreign>illorum congregatio</foreign> heora
gegaderung, <foreign>illis respondeo</foreign> him ic andswarige, <foreign>illos audio</foreign> hig ic gehyre,
<foreign>ab illis uenimus</foreign> fram him we comon.
 97.5. <foreign>GENERIS FEMININI illa</foreign> heo, <foreign>illius</foreign> hyre; <foreign>illa suit</foreign> heo
siwað/, <foreign>illius opus</foreign> hyre weorc, <foreign>illi do aliquid</foreign> hire ic forgife sum
ðingc, <foreign>illam odi</foreign> hig ic hatige, <foreign>ab illa discessi</foreign> fram hyre ic gewat; <foreign>ET
PLVRALITER illae nent lanam</foreign> hig spinnað wulle, <foreign>illarum uestis est</foreign> heora
hrægl hit is, <foreign>illas uitupero</foreign> hig ic tæle, <foreign>ab illis uenit nobis bonum</foreign>
fram him us com god.
 97.12. <foreign>GENERIS NEVTRI illud caput</foreign> þæt heafod, <foreign>illius
capitis</foreign> þæs heafdes, <foreign>illi capiti</foreign> þam heafde, <foreign>illud caput</foreign> þæt
heafod, <foreign>ab illo capite</foreign> fram ðam heafde; <foreign>ET PLVRALITER illa capita</foreign> þa
heafdu/, <foreign>illorum capitum</foreign> þæra heafda, <foreign>illis capitibus</foreign> ðam heafdum,
<foreign>illa capita</foreign> þa heafdu, <foreign>ab illis capitibus</foreign> fram ðam heafdum.
 97.18. Ealswa gæð <foreign>iste</foreign> ðes: <foreign>iste homo</foreign> þes man, <foreign>istius
hominis</foreign> þises mannes, <foreign>isti homini</foreign> ðisum menn, <foreign>istum hominem</foreign> þisne
man, <foreign>ab isto homine</foreign> fram ðisum menn; <foreign>ET PLVRALITER isti homines</foreign> þas
menn, <foreign>istorum hominum</foreign> þissera manna, <foreign>istis hominibus</foreign> þisum mannum,
<foreign>istos homines</foreign> þas men, <foreign>ab istis hominibus</foreign> fram þisum mannum.
 98.2. <foreign>GENERIS FEMININI ista mulier</foreign> þis wif, <foreign>istius mulieris</foreign>
þises wifes, <foreign>isti mulieri</foreign> þisum wife, <foreign>istam mulierem arguo</foreign> ðis wif ic
ðreage, <foreign>ab ista muliere</foreign> fram ðisum wife; <foreign>ET PLVRALITER istae mulieres</foreign>
þas wif, <foreign>istarum mulierum</foreign> þissera wifa, <foreign>istis mulieribus</foreign> þisum wifum,
<foreign>istas mulieres laudo</foreign> þas wif ic herige, <foreign>ab istis mulieribus audiuimus
sermonem loquelis</foreign> fram ðisum wifum we gehyrdon spræce.
 98.9. <foreign>GENERIS NEVTRI istud animal</foreign> ðis nyten, <foreign>istius animalis</foreign>
þises nytenes, <foreign>isti animali</foreign> þisum nytene, <foreign>istud animal occido</foreign> þis
nyten ic ofslea, <foreign>ab isto animali</foreign> fram þisum nytene; <foreign>ET PLVRALITER ista
animalia huc adducta sunt</foreign> þas nytenu synd hider broht, <foreign>istorum animalium</foreign>
þissera nytena, <foreign>istis animalibus</foreign> þisum nytenum, <foreign>ista animalia custodio</foreign>
þas nytenu ic gehealde, <foreign>ab istis animalibus</foreign> fram ðisum nytenum.
 98.18. <foreign>Hic</foreign> ðes, <foreign>haec</foreign> ðeos, <foreign>hoc</foreign> þis.
 98.18. Heora ealra <foreign>GENITIVVS huius</foreign> þises oððe ðissere;
<foreign>huic</foreign> ðisum; <foreign>hunc</foreign> þisne, <foreign>hanc</foreign> þas, <foreign>hoc</foreign> ðis; <foreign>ab hoc</foreign> fram
ðisum, <foreign>ab hac</foreign> fram ðissere; <foreign>ET PLVRALITER hi</foreign> þas to <foreign>MASCVLINVM, hae</foreign>
to <foreign>FEMININVM, haec</foreign> to <foreign>NEVTRVM</foreign>.
 98.23. <foreign>Is</foreign> se ys <foreign>SVBIVNCTIVVM,</foreign> þæt ys, underðeodendlic,
oþðe/ <foreign>RELATIVVM,</foreign> þæt ys, edlesendlic, forðan ðe he ne mæg
beon æfter rihte gecweden, buton þæt andgyt beo ærfore sæd; swa
eac on engliscre spræce ne cweð nan man se, buton he ær sum ðingc be
ðam men spræce.
 99.5. <foreign>Aeneas fuit filius Veneris; is est, qui uicit Turnum ENEAS</foreign>
wæs Veneres sunu; se oferswiðde <foreign>TVRNVM</foreign>.
 99.6. <foreign>is</foreign> se, <foreign>eius</foreign> þæs, <foreign>ei</foreign> þam, <foreign>eum</foreign> ðone, <foreign>ab eo</foreign>
fram ðam: <foreign>ET PLVRALITER ei</foreign> ða, <foreign>eorum</foreign> ðara, <foreign>eis</foreign> þam, <foreign>eos accuso</foreign>
þa ic wrege, <foreign>ab eis</foreign> fram him.
 99.9. <foreign>GENERIS FEMININI ea</foreign> seo, <foreign>eius</foreign> þære, <foreign>ei</foreign> ðære,
<foreign>eam</foreign> þa, <foreign>ab ea</foreign> fram þære; <foreign>ET PLVRALITER eae mulieres</foreign> þa wif,
<foreign>earum</foreign> þæra, <foreign>eis</foreign> þam, <foreign>eas mulieres uidi</foreign> þa wif ic geseah, <foreign>ab
eis</foreign> fram ðam.
 99.13. <foreign>GENERIS NEVTRI id</foreign> þæt, <foreign>eius</foreign> þæs, <foreign>ei</foreign> þam,
<foreign>id uerbum audiui</foreign> þæt word ic gehyrde, <foreign>ab eo</foreign> fram ðam; <foreign>ET PLVRALITER
ea uerba</foreign> þa word, <foreign>eorum</foreign> þæra, <foreign>eis</foreign> þam, <foreign>ea uerba audiui</foreign> þa
word ic gehyrde, <foreign>ab eis</foreign> fram ðam.
 99.17. <foreign>Ipse</foreign> he sylf oþþe se ylca, <foreign>ipsius, ipsi, ipsum, ab
ipso; ET PLVRALITER ipsi</foreign> hi sylfe oððe ða ylcan, <foreign>ipsorum, ipsis, ipsos,
ab ipsis</foreign>.
 99.19. <foreign>GENERIS FEMININI ipsa</foreign> heo sylf oþþe seo ylce, <foreign>ipsius,
ipsi, ipsam, ab ipsa; ET PLVRALITER ipsae, ipsarum, ipsis, ipsas, ab ipsis</foreign>.
 100.1. <foreign>GENERIS NEVTRI ipsum, ipsius, ipsi, ipsum, ab ipso; ET
PLVRALITER ipsa, ipsorum, ipsis, ipsa, ab ipsis</foreign>.
 100.3. <foreign>ipse,</foreign> gif he stent ana, þonne byð hit he sylf oððe
se ylca.
 100.4. Eft <foreign>ego ipse</foreign> ic sylf, <foreign>tu ipse</foreign> ðu sylf, <foreign>ille ipse</foreign> he
sylf <foreign>ET CETERA</foreign>.
 100.6. We habbað nu declinod þa eahta frumcennedan <foreign>PRONOMINA:</foreign>
nu wylle we secgan þa seofon <foreign>DIRIVATIVA</foreign>.
 100.7. Of ðam forman hade <foreign>ego</foreign> ic of ðam <foreign>GENITIVO mei</foreign> cymð
<foreign>meus</foreign> min.
 100.9. Ðes <foreign>PRONOMEN</foreign> and ðyllice synd <foreign>POSSESSIVA,</foreign> þæt
synd geagnigendlice.
 100.10. <foreign>meus seruus</foreign> min þeowa, <foreign>mei serui</foreign> mines ðeowan, <foreign>meo
seruo</foreign> minum ðeowan, <foreign>meum seruum flagello</foreign> minne þeowan ic swinge; <foreign>o mi
serue, ara bene</foreign> eala min ðeowa, era wel; <foreign>a meo seruo monitus sum</foreign> fram
minum þeowan ic eom gemyngod; <foreign>ET PLVRALITER mei serui laborant</foreign> mine
þeowan swincað, <foreign>meorum seruorum labor</foreign> minra ðeowna geswinc, <foreign>meis
seruis cibos do</foreign> minum þeowum ic sylle mettas, <foreign>meos seruos diligo</foreign> mine
þeowan ic lufige, <foreign>a meis seruis ditatus sum</foreign> fram minum ðeowum ic eom
gewelgod.
 100.20. <foreign>GENERIS FEMININI mea ancilla hoc fecit</foreign> min wyln dyde
ðis, <foreign>meae ancillae ars</foreign> minre wylne cræft, <foreign>meae ancillae do alimenta</foreign>
minre wylne ic sylle fodan, <foreign>meam ancillam arguo</foreign> mine wylne ic ðreage; <foreign>o
mea ancilla, esto utilis</foreign> eala ðu min wyln, beo nytwyrðe; <foreign>a mea ancilla,
uestitus sum</foreign> fram minre wylne ic eom gescryd: <foreign>ET PLVRALITER meae ancillae
bene operantur</foreign> mine wylna wyrcað wel, <foreign>mearum ancillarum domus</foreign> minra wylna
hus, <foreign>meis ancillis uictum tribuo</foreign> minum wylnum ic forgife bigleofan, <foreign>meas
ancillas moneo</foreign> mine wylna ic myngie; <foreign>o meae ancillae, operamini melius</foreign> eala
ge mine wylna, wyrceað bet; <foreign>a meis ancillis talia uerba audiui</foreign> fram minum
wylnum ic gehyrde swylce word.
 101.12. <foreign>GENERIS NEVTRI meum mancipium loquitur</foreign> min weal spræc,
<foreign>mei mancipii filius</foreign> mines weales sunu, <foreign>meo mancipio fabrico domus</foreign> minum
weale ic timbrige hus, <foreign>meum mancipium excuso</foreign> minne weal ic beladige; <foreign>o meum
mancipium, sere bene</foreign> eala ðu min weal, saw wel; <foreign>a meo mancipio multa bona
accepi</foreign> fram minum weale ic underfeng fela god; <foreign>ET PLVRALITER mea mancipia
arant</foreign> mine wealas eriað, <foreign>meorum mancipiorum segetes</foreign> minra þeowra manna
æceras, <foreign>meis mancipiis diuido denarios</foreign> minum ðeowum mannum ic dæle
penegas, <foreign>mea mancipia arguo</foreign> mine þeowan men ic ðreage; <foreign>o mea mancipia,
estote fideles</foreign> eala ge mine þeowan, beoð getreowe; <foreign>a meis mancipiis
adiutus sum</foreign> fram minum þeowum mannum ic eom gefultumod.
 102.6. Se forma had <foreign>ego</foreign> ic macað his menigfealde getel <foreign>nos</foreign>
we, and of his <foreign>GENITIVVM nostri</foreign> cumað twa <foreign>DIRIVATIVA: noster</foreign> and
<foreign>nostras</foreign>.
 102.8. <foreign>noster frater</foreign> ure broðer, <foreign>nostri fratris</foreign> ures
broðrys, <foreign>nostro fratri</foreign> urum breðer, <foreign>nostrum fratrem</foreign> urne broðor, <foreign>o
noster frater</foreign> eala ðu ure broðor, <foreign>a nostro fratre</foreign> fram urum breðer;
<foreign>ET PLVRALITER nostri fratres</foreign> ure gebroðra, <foreign>nostrorum fratrum obedientia</foreign>
ure gebroðra hyrsumnys, <foreign>nostris fratribus ministro</foreign> urum gebroðrum ic
þenige, <foreign>nostros fratres amo</foreign> ure broþra ic lufige, <foreign>a nostris fratribus</foreign>
fram urum gebroðrum.
 102.16. <foreign>GENERIS FEMININI nostra soror</foreign> ure swuster, <foreign>nostrae
sororis</foreign> and swa forð, swa we ær declinodon <foreign>mea ancilla</foreign>.
 102.18. <foreign>GENERIS NEVTRI nostrum consilium</foreign> ure ræd, <foreign>nostri
consilii</foreign> ures rædes and swa forð æfter <foreign>NEVTRI GENERIS</foreign>.
 102.20. <foreign>hic et haec nostras et hoc nostrate</foreign> ures landes mann
oððe elles hwæt, <foreign>nostratis</foreign> and swa forð æfter ðære þriddan
declinunge.
 102.22. Ealswa gæð <foreign>hic et haec uestras et hoc uestrate</foreign>
eowres landes mann.
 103.3. Se oðer had ys <foreign>tu</foreign> ðu, and his <foreign>GENITIVVS</foreign> byð <foreign>tui</foreign>
þin.
 103.4. Þonne cymð of ðam <foreign>DIRIVATIVVM tuus</foreign> þin: <foreign>tuus
equus</foreign> ðin hors, <foreign>tui equi</foreign> þines horses and swa forð æfter ðære
oðre declinunge.
 103.6. <foreign>GENERIS FEMININI tua uilla</foreign> þin tun, <foreign>tuae uillae</foreign>
ðines tunes and swa forð æfter ðære forman declinunge.
 103.8. <foreign>GENERIS NEVTRI tuum uerbum</foreign> þin word, <foreign>tui uerbi</foreign> ðines
wordes and swa forð æfter <foreign>NEVTRI GENERIS</foreign>.
 103.11. Se frumcenneda <foreign>tu</foreign> macað his menigfealde getel <foreign>uos</foreign>.
 103.12. Þonne cumað of his <foreign>GENITIVO uestri</foreign> twa <foreign>DIRIVATIVA:
uester</foreign> eower and <foreign>uestras</foreign> eower landes mann.
 103.13. <foreign>uester bos</foreign> eower oxa, <foreign>uestri bouis</foreign> eowres oxan and swa
forþ, swaswa <foreign>noster</foreign>.
 103.15. <foreign>FEMININI uestra uestis</foreign> eower reaf and swa forð, swaswa
<foreign>nostra</foreign>.
 103.16. <foreign>GENERIS NEVTRI uestrum iudicium</foreign> eower dom, <foreign>uestri
iudicii</foreign> eowres domes and swa forð æfter <foreign>NEVTRI GENERIS</foreign>.
 103.19. Of þam frumcennedan <foreign>sui</foreign> his cymð an <foreign>DIRIVATIVVM
suus/</foreign> his: <foreign>suus ager</foreign> his æcer, <foreign>sui agri</foreign> his æceres and swa forð,
swaswa ða oðre.
 104.1. <foreign>FEMININVM sua uxor</foreign> his wif, <foreign>suae uxoris</foreign> his wifes and
swa forð, swaswa ða oðre.
 104.3. <foreign>NEVTRVM suum rus</foreign> his land, <foreign>sui ruris</foreign> his landes and swa
forð æfter <foreign>NEVTRI GENERIS</foreign>.
 104.5. We wyllaþ secgan, hwæt sy betwux þam <foreign>GENITIVVM</foreign>
þæra frumcennedra <foreign>PRONOMINA</foreign> and ðæra ofgangendra.
 104.7. <foreign>mei, tui, sui, nostri, uestri,</foreign> gyf hig beoð frumcennede
<foreign>GENITIVI,</foreign> þonne magon hig beon geferlæhte eallum casum and ægðrum
getele.
 104.9. <foreign>mei ager est</foreign> min æcer hyt ys, <foreign>mei terra</foreign> min land,
<foreign>mei agros aro</foreign> mine æceras ic erige, <foreign>mei uerba audisti</foreign> mine word þu
gehyrdest.
 104.12. Ealswa <foreign>tui seruus arat</foreign> ðin ðeowa man erað.
 104.12. <foreign>tui ancilla texit</foreign> ðin wyln wefð, <foreign>tui agros metis</foreign>
þu ripst þine æceras.
 104.14. Ealswa <foreign>sui: sui equus est</foreign> his hors hit is, <foreign>sui homines
pergunt/</foreign> his men gað, <foreign>sui animalia sunt</foreign> his nytenu hit synt, <foreign>sui ancilla
laborat</foreign> his wyln swincð.
 104.17. <foreign>nostri hominis equus est</foreign> ures mannes hors hit is, <foreign>nostri
seruum arguo</foreign> urne þeowan man ic ðreage, <foreign>nostri agros depastas</foreign> þu etst
ure æceras.
 104.20. <foreign>uestri sermo</foreign> eower spræc, <foreign>uestri congregatio</foreign> eower
gegaderung, <foreign>uestri iudicia laudo</foreign> eower domas ic herige.
 105.3. Gif ðas <foreign>CASVS</foreign> beoð of ðam <foreign>DIRIVATIVVM,</foreign> þonne
sceolon hig habban him gelice <foreign>CASVS</foreign> and gelic getel: <foreign>meus ager</foreign> min æcer,
<foreign>mei agri semen</foreign> mines æceres sæd, <foreign>meo agro ET CETERA; tuus seruus</foreign>
þin ðeowa mann, <foreign>tua ancilla</foreign> ðin wyln, <foreign>tuae ancillae filius</foreign> þinre
wylne sunu, <foreign>tui hominis equus</foreign> ðines mannes hors, <foreign>tuum iudicium laudo</foreign>
þinne dom ic herige; <foreign>suus faber est</foreign> his smið he is, <foreign>sui fabri opus</foreign> his
smiþes weorc, <foreign>suum fabrum diligit</foreign> his smiþ he lufað; <foreign>noster piscator
est</foreign> ure fiscere he is, <foreign>nostri piscatoris rete</foreign> ures fisceres nett, <foreign>nostro
piscatori do nauem</foreign> urum fiscere ic gyfe scip; <foreign>uester sutor est</foreign> eower sutere
he is, <foreign>uestri sutoris instrumenta</foreign> eower suteres tol, <foreign>uestra locutio mihi
placet</foreign> eower spræc me licað, <foreign>uestrum uerbum audiui</foreign> eower word ic
gehyrde, <foreign>uestri uerbi</foreign> eowres wordes <foreign>ET CETERA</foreign>.
 105.19. <foreign>DE FIGVRA</foreign>.
 105.20. <foreign>FIGVRA</foreign> is gecweden on englisc hiw oððe gefegednyss.
 105.21. Þara synt twa: <foreign>SIMPLEX</foreign> anfeald <foreign>ET COMPOSITA</foreign> and
gefeged.
 106.1. Þas <foreign>PRONOMINA</foreign> beoð gefegede ðus þurh sume <foreign>CASVS:
iste</foreign> and <foreign>hic</foreign> beoþ togædere gefegede on þrim casum ðus: <foreign>istic</foreign>
þes, <foreign>istunc</foreign> þisne, <foreign>ab istoc</foreign> fram ðisum.
 106.4. <foreign>FEMININVM istaec</foreign> ðeos, <foreign>istanc</foreign> þas, <foreign>ab istac</foreign> fram
þissere.
 106.5. Nis her nan menigfeald getel.
 106.5. <foreign>NEVTRVM istoc iudicium</foreign> þes dom, <foreign>istoc</foreign> ðisne, <foreign>ab
istoc</foreign> fram ðisum.
 106.6. Her is menigfeald getel: <foreign>istaec iudicia</foreign> ðas domas,
<foreign>istaec ACCVSSATIVVS, istaec VOCATIVVS</foreign>.
 106.8. <foreign>ADVERBIVM hic</foreign> her; oðre gefegede <foreign>ADVERBIA: adhuc</foreign> gyt
<foreign>lege adhuc</foreign> ræd gyt, <foreign>abhinc</foreign> heonon.
 106.11. <foreign>Is</foreign> se byð gefeged to ðam <foreign>ADVERBIO demum</foreign> æt
nextan ðus: <foreign>idem</foreign> se ylca, <foreign>eiusdem</foreign> þæs ylcan, <foreign>eidem</foreign> þam ylcan,
<foreign>eundem/</foreign> þone ylcan, <foreign>ab eodem</foreign> fram ðam ylcan; <foreign>ET PLVRALITER idem VEL
eidem</foreign> þa ylcan, <foreign>eorundem</foreign> ðæra ylcra, <foreign>eisdem</foreign> þam ylcum, <foreign>eosdem</foreign>
þa ylcan, <foreign>ab eisdem</foreign> fram ðam ylcum.
 106.16. <foreign>GENERIS FEMININI eadem</foreign> seo ylce, <foreign>eiusdem</foreign> þære
ylcan, <foreign>eidem, eandem, ab eadem; ET PLVRALITER eaedem</foreign> þa ylcan, <foreign>earundem ET
CETERA</foreign>.
 106.19. <foreign>GENERIS NEVTRI idem</foreign> þæt ylce, <foreign>eiusdem</foreign> ðæs
ylcan, <foreign>eidem, idem, ab eodem; ET PLVRALITER eadem</foreign> þa ylcan, <foreign>eorundem,
eisdem ET CETERA</foreign>.
 107.3. Þry eacan synd <foreign>met, pte, ce,</foreign> þe man eacnað on
ledenspræce to sumum casum þises partes for gesceade oððe
fægernysse.
 107.5. <foreign>egomet</foreign> ic sylf, <foreign>meimet</foreign> mines sylfes, <foreign>mihimet</foreign> me
sylfum, <foreign>memet</foreign> me sylfne.
 107.6. On ðam oðrum hade on <foreign>GENITIVO tuimet</foreign> þines sylfes
forþan ðe <foreign>tumet</foreign> ys word: <foreign>tumeo</foreign> ic toðinde, <foreign>tumes</foreign> þu toðindst,
<foreign>tumet</foreign> he toðint, <foreign>tibimet</foreign> þe sylfum, <foreign>temet</foreign> ðe sylfne.
 107.10. Ðam <foreign>NOMINATIVO</foreign> he mæg beon eac geðeod, gif ðu
setst anne scortne <foreign>te</foreign> betwux: <foreign>tutemet</foreign> þu sylf; eac <foreign>tute</foreign> getacnað
þæt ylce.
 107.12. <foreign>ET PLVRALITER nosmet</foreign> we sylfe, <foreign>nobismet</foreign> us sylfum,
<foreign>uosmet</foreign> ge sylfe, <foreign>uobismet</foreign> eow sylfum: nys her na ma.
 107.14. On ðam þriddan hade <foreign>suimet</foreign> his sylfes, <foreign>sibimet</foreign> him
sylfum, <foreign>semet</foreign> hyne sylfne.
 107.16. Se oðer eaca bið fif <foreign>ABLATIVVM</foreign> wiflices cynnes
geferlæht: <foreign>meapte</foreign> on mine wisan, <foreign>tuapte</foreign> on ðine wisan, <foreign>suapte</foreign> on his
wisan, <foreign>nostrapte</foreign> on ure wisan, <foreign>uestrapte</foreign> on eower wisan.
 108.1. Se þridda eaca gæð þus: <foreign>huiusce</foreign> þises, <foreign>hisce</foreign>
þisum, <foreign>hosce</foreign> þas; <foreign>hasce</foreign> þas.
 108.3. Sume hig beoð gefegede þus: <foreign>eccum,</foreign> þæt is on
andgyte, loca efne, þu gesihst hine; <foreign>eccos</foreign> loca efne, þu gesihst hig; eft
<foreign>ellum</foreign> for <foreign>illum</foreign> hine.
 108.5. <foreign>AD FEMININVM</foreign> to wiflicum hade ealswa <foreign>ellam</foreign> for <foreign>illam;
eccam</foreign> loca efne, ðu gesihst hig and menigfealdlice <foreign>eccas</foreign>.
 108.8. Eft <foreign>mecum</foreign> mid me, <foreign>tecum</foreign> mid ðe, <foreign>secum</foreign> mid him,
<foreign>nobiscum</foreign> mid us, <foreign>uobiscum</foreign> mid eow.
 108.10. <foreign>Hic</foreign> is ægðer ge <foreign>PRONOMEN</foreign> ge <foreign>ADVERBIVM: hic</foreign> þes
and <foreign>hic</foreign> her.
 108.11. <foreign>tantundem</foreign> is nama, þæt is eft swa mycel.
 108.12. His <foreign>GENITIVVS</foreign> is <foreign>tantidem</foreign> eft swa myceles oððe
ealswa myceles.
 108.13. Næfð he na ma casa.
 108.13. <foreign>totidem</foreign> ealswa fela ys eac nama and næfð na ma
casa.
 108.15. <foreign>DE NVMERO</foreign>.
 108.16. <foreign>NVMERVS</foreign> is getel, <foreign>SINGVLARIS</foreign> anfeald <foreign>ET PLVRALIS</foreign> and
menigfeald.
 108.17. Anfeald getel byð on ðisum parte <foreign>ego</foreign> ic, <foreign>tu</foreign> ðu,
<foreign>ille</foreign> he, and menigfeald getel bið <foreign>nos</foreign> we, <foreign>uos</foreign> ge, <foreign>illi</foreign> hig.
 108.19. Sume hig beoð ægþres geteles: <foreign>idem homo</foreign> se ylca
man and <foreign>idem homines</foreign> þa ylcan men.
 109.1. Sume beoð ægðres cynnes: <foreign>haec ancilla</foreign> þeos wyln
and menigfealdlice <foreign>haec mancipia</foreign> þas wealas.
 109.3. Þa seofon <foreign>DIRIVATIVA PRONOMINA,</foreign> þæt synd
ofgangendlice naman speligendan, habbað twyfeald getel, an wiðinnan, oðer
wiðutan.
 109.6. Gif ðu axast: <foreign>cuius sunt hi libri?</foreign> hwæs synd ðas
bec?
 109.7. And ic cweðe on leden: <foreign>mei sunt</foreign> mine hig synd, þonne
byð on þam forman stæfgefege <foreign>me</foreign> anfeald getel, and on ðam oðrum
stæfgefege <foreign>i</foreign> bið menigfeald getel.
 109.9. Ealswa <foreign>tua uerba sunt</foreign> ðine word hit synd: on ðam <foreign>tu</foreign>
byð anfeald getel and on ðam <foreign>a</foreign> menigfeald.
 109.11. Hig habbað eac ealle twegen hadas and twa cynn: an had
and an cynn byð on þam hlaforde, þe cweð <foreign>meus</foreign> min, and oðer had and
oðer cynn byð on ðam æhte, þe he embe sprecð, forðan ðe
þæt forme stæfgefeg ys ðreora cynna: <foreign>MASCVLINVM</foreign> and <foreign>FEMININVM</foreign> and
<foreign>NEVTRVM,</foreign> and þæt oðer stæfgefeg ys awendendlic fram cynne to cynne:
<foreign>meus ager</foreign> min æcer, <foreign>mea terra</foreign> min land, <foreign>meum aratrum</foreign> min sul.
 109.19. Hi synd eac gecwedene <foreign>POSSESSIVA,</foreign>  þæt synd
geagnigendlice, forðan ðe hi getacniað oftost æhta, ac na swa ðeah
symle: gif ic cweðe <foreign>meus dominus</foreign> min hlaford oððe <foreign>meus pater</foreign> min
fæder, ne byð ðær nan æht geswutelod.
 110.3. <foreign>suus</foreign> his is ægðres geteles ge anfealdes ge
menigfealdes, buton <foreign>PRISCIANVS</foreign> luge, forðan ðe his frumcenneda <foreign>sui</foreign> is
ægðres geteles: <foreign>sui causa facit</foreign> for his intingan he hit deð <foreign>ET sui
causa faciunt</foreign> and for heora intingan hi hit doð; <foreign>sibi prodest</foreign> him sylfum
he fremað <foreign>ET sibi prosunt</foreign> and him sylfum hi fremiað; <foreign>se custodit</foreign> hine
sylfne he hylt <foreign>ET se custodiunt</foreign> and hig healdað hi sylfe; <foreign>a se expulit
hostem</foreign> fram him he adræfð þone feond, <foreign>a se expellunt hostes</foreign> hi
adræfað heora fynd him fram <foreign>ET SIMILIA</foreign>.
 110.13. <foreign>DE CASU.</foreign>  ða <foreign>PRONOMINA,</foreign> þe habbað <foreign>VOCATIVVM,</foreign>
þa habbað syx CASVS and ða oðre ealle nabbað, buton fif
gebigednyssa.
 110.16. On ðam oðrum hade <foreign>tu</foreign> ðu and <foreign>uos</foreign> ge, þær
ðær byð tospræc, þær mæg beon <foreign>VOCATIVVS</foreign>.
 110.17. Eft on þam anum <foreign>DIRIVATIVVM,</foreign> þæt ys ofgangende,
<foreign>meus</foreign> min hæfð <foreign>VOCATIVVS</foreign> na þæs agneres, ac ðæs oðres
hades, þe he to sprecð: <foreign>o pater mi, doce filium tuum</foreign> eala ðu fæder
min, lær þinne sunu; <foreign>o mater mea, uesti filium tuum</foreign> eala ðu min modor,
scryd ðinne sunu; eac menigfealdlice <foreign>o noster amice</foreign> eala ðu ure freond,
<foreign>o nostra soror</foreign> eala ðu ure swuster <foreign>o nostra soror, da nobis bibere</foreign> eala
ðu ure swuster, syle us drincan <foreign>ET CETERA</foreign>.
 111.7. <foreign>nostras</foreign> ures landes man, <foreign>uestras</foreign> eowres landes mann
habbað gelice <foreign>NOMINATIVVM</foreign> and <foreign>VOCATIVVM,</foreign> and nys na ma <foreign>PRONOMINA,</foreign> þe
hæbbe syx <foreign>CASVS</foreign>.
 111.10. Ane nigon naman synt, ðe habbað þa ylcan declinunga,
þe <foreign>PRONOMINA</foreign> habbað, and for ði wæron sume boceras swa bepæhte,
þæt hi tealdon ða nigon naman to ðisum dæle, þe we hatað
<foreign>PRONOMEN,</foreign> ac se lareow <foreign>PRISCIANVS</foreign> segð, þæt man sceal tocnawan
ælces dæles mihte and getacnunge and swa undergytan, hwæt he sy, na be
þære declinunge.
 111.16. Gif seo <foreign>DECLINATIO,</foreign> þæt is, declinung, sceal
tosceadan, hwæt gehwylc dæl si, þonne beoð ealle ða seofon
<foreign>PRONOMINA,</foreign> þe we nu embe spræcon, and eac <foreign>PARTICIPIA,</foreign> þæt synd
dæl nymende, getealde betwux namum; ac þæt ne byð nan gescead.
 112.2. Þas nigon naman, þe we embe sprecað, sind
<foreign>APPELLATIVA,</foreign> þæt sind gecigendlice.
 112.4. <foreign>PROPRIVM NOMEN</foreign> is agen nama and <foreign>APPELLATIVVM</foreign> byð
ælc oþer nama.
 112.5. Her synd ða naman: <foreign>quis</foreign> hwa, <foreign>unus</foreign> an, <foreign>ullus</foreign> ænig,
<foreign>nullus</foreign> nan, <foreign>solus</foreign> ana, <foreign>totus</foreign> eall, <foreign>alius</foreign> oðer oððe sum, <foreign>alter</foreign>
oðer, <foreign>uter</foreign> heora oðer.
 112.8. Þas naman synd <foreign>MOBILIA PER TRIA GENERA,</foreign> þas naman synd
awendendlice geond þreo cynn.
 112.10. <foreign>quis</foreign> hwa is werlic had; <foreign>quae</foreign> hwylc is wiflic; <foreign>quod</foreign>
hwylc nys naþres cynnes.
 112.11. Heora ealra <foreign>GENITIVVS</foreign> byð <foreign>cuius</foreign> hwæs oððe
hwylces and heora ealra <foreign>DATIVVS cui</foreign> hwam oððe hwylcum, <foreign>quem uirum
laudas?</foreign> hwylcne wer herast ðu?
 112.14. <foreign>a quo VEL a qui</foreign> fram hwylcum oððe fram hwam; <foreign>ET
PLVRALITER qui</foreign> hwilce oððe ða, <foreign>quorum</foreign> hwylcera oððe ðæra,
<foreign>quis VEL quibus</foreign> hwylcum oððe ðam, <foreign>quos laudas</foreign> hwylce herast ðu?
 112.17. Oððe ða, <foreign>a quis VEL a quibus</foreign> fram hwylcum oððe
fram þam.
 113.2. Þes nama hæfð twyfealdne <foreign>NOMINATIVVM: quis</foreign> and
<foreign>qui</foreign>.
 113.3. Se <foreign>qui</foreign> byð anfealdes geteles and menigfealdes: <foreign>qui uir</foreign>
se wer, <foreign>qui uiri</foreign> þa weras, and hi habbað twyfealdne <foreign>ABLATIVVM,</foreign> swaswa
we ær sædon.
 113.5. <foreign>GENERIS FEMININI quae</foreign> hwylc, <foreign>cuius</foreign> hwylcere, <foreign>cui, quam,
a qua VEL a qui; ET PLVRALITER quae</foreign> hwylce, <foreign>quarum</foreign> hwylcera, <foreign>quis VEL
quibus, quas, a quis VEL a quibus,</foreign> ac se <foreign>quibus</foreign> ys gewunelicor, forðan
ðe <foreign>quis</foreign> is ðam oðrum gelic.
 113.9. <foreign>GENERIS NEVTRI quod VEL quid</foreign> hwylc oððe þæt,
<foreign>cuius</foreign> ðæs oððe hwylces, <foreign>cui, quod, a quo VEL a qui; ET PLVRALITER
quae</foreign> hwylce oððe ða, <foreign>quorum, quis VEL quibus, quae, a quis VEL a
quibus</foreign>.
 113.13. Hit is to witenne, þæt ðas naman habbað mislic
andgyt, be ðam ðe hi gesette beoð.
 113.14. Gif ic cweðe: <foreign>quis hoc fecit?</foreign> hwa dyde ðis?
 113.15. Þonne byð se <foreign>quis INTERROGATIVVM,</foreign> þæt is,
axigendlic.
 113.16. Gif ic cweðe: <foreign>nescio, quis hoc fecit</foreign> nat ic, hwa ðis
dyde, þonne byð se <foreign>quis INFINITIVVM,</foreign> þæt is, ungeendigendlic.
 113.18. Gif ic cweðe: <foreign>tu scis, quis hoc fecit</foreign> þu wast, hwa
ðis dyde, þonne byð se <foreign>quis RELATIVVM,</foreign> þæt ys, edlesendlic.
 113.20. Of ðisum beoð gefegede <foreign>quisque</foreign> gehwa, <foreign>quaeque,
quodque</foreign> gehwylc.
 114.2. Heora ealra <foreign>GENITIVVS</foreign> ys <foreign>cuiusque; cuique</foreign> and swa
forð, swa þa oðre.
 114.3. Ealswa on ðreo wisan <foreign>quispiam, quaepiam, quodpiam</foreign>
ænig and heora ealra <foreign>GENITIVVS cuiuspiam</foreign> æniges and swa forð.
 114.5. Eft <foreign>quisquam, quaequam, quodquam</foreign> ænig.
 114.6. Heora ealra <foreign>GENITIVVS cuiusquam</foreign> and swa forð.
 114.7. Eft <foreign>quisquis</foreign> swa hwa, <foreign>quaequae</foreign> swa hwylc, <foreign>quodquod</foreign> swa
hwylc.
 114.8. Heora ealra <foreign>GENITIVVS cuiuscuius; cuicui ET CETERA</foreign>.
 114.9. Eft <foreign>quidam, quaedam, quoddam</foreign> sum and heora ealra
<foreign>GENITIVVS cuiusdam ET CETERA</foreign>.
 114.10. Eft <foreign>quicumque</foreign> swa hwa, <foreign>quaecumque</foreign> swa hwylc,
<foreign>quodcumque</foreign> and heora ealra <foreign>GENITIVVS cuiuscumque ET CETERA</foreign>.
 114.12. Eft <foreign>aliquis</foreign> sum, <foreign>aliqua</foreign> sum, <foreign>aliquod</foreign> sum and heora
ealra <foreign>GENITIVVS alicuius</foreign> sumes <foreign>ET CETERA</foreign>.
 114.15. <foreign>Vnus</foreign> an, <foreign>una</foreign> an, <foreign>unum</foreign> an and heora ealra <foreign>unius</foreign>
anes; <foreign>uni</foreign> anum; <foreign>ET CETERA</foreign>.
 114.17. <foreign>Vllus, ulla, ullum</foreign> ænig and heora ealra <foreign>ullius</foreign>
æniges; <foreign>ulli</foreign> ænigum; <foreign>ET CETERA</foreign>.
 114.19. <foreign>Nullus, nulla, nullum</foreign> nan; <foreign>nullius</foreign> nanes; <foreign>nulli</foreign>
nanum; <foreign>ET CETERA</foreign>.
 115.1. <foreign>Solus sola, solum</foreign> ana and heora ealra <foreign>solius</foreign> anes;
<foreign>soli</foreign> anum; <foreign>ET CETERA</foreign>.
 115.3. <foreign>Totus, tota, totum</foreign> eal; <foreign>totius</foreign> ealles; <foreign>toti</foreign> eallum;
<foreign>ET PLVRALITER toti</foreign> ealle; <foreign>totorum</foreign> ealra; <foreign>totis; ET CETERA</foreign>.
 115.5. <foreign>Alius, alia, aliud</foreign> oðer and heora ealra <foreign>GENITIVVS
alius</foreign> oðres; <foreign>alii</foreign> oþrum; <foreign>ET CETERA</foreign>.
 115.7. <foreign>Vter, utra, utrum</foreign> heora oðer oððe uncer oðer;
heora ealra <foreign>GENITIVVS utrius</foreign> heora oðres; <foreign>utri</foreign> heora oðrum.
 115.9. Ealswa gæð of ðisum gefeged <foreign>uterque</foreign> heora
ægðer, <foreign>utraque, utrumque</foreign> heora ægðer and heora ealra <foreign>utriusque</foreign>
heora ægðres; <foreign>utrique</foreign> heora ægðrum; <foreign>ET CETERA</foreign>.
 115.12. <foreign>neuter</foreign> naðor of ðisum gefeged ne gæþ na swa, ac
gæð æfter þære oðre declinunge.
 115.13. <foreign>neuter</foreign> naðor, <foreign>neutri</foreign> naðres, <foreign>neutro</foreign> naðrum;
<foreign>FEMININVM neutra</foreign> naðor ðære forman declinunge: <foreign>neutrae ET CETERA;
neutrum</foreign> naðor, <foreign>neutri</foreign> naðres <foreign>ET CETERA</foreign>.
 115.16. And ealle þas habbað langne <foreign>i</foreign> on <foreign>GENITIVO,</foreign> ac he
byð swa ðeah on leoþcræfte ægðer ge lang ge scort, buton <foreign>alius:</foreign>
se byð æfre lang.
 115.19. <foreign>Alter, altera, alterum</foreign> oðer and heora ealra <foreign>alterius</foreign>
oðres: on ðisum byð se <foreign>i</foreign> æfre scort; <foreign>alteri</foreign> oðrum; <foreign>ET CETERA</foreign>.
 116.2. Of ðisum ys gefeged <foreign>alteruter, alterutra, alterutrum</foreign>
heora ægðer.
 116.3. Heora ealra <foreign>GENITIVVS alterutrius</foreign> and <foreign>DATIVVS alterutri
ET CETERA</foreign>.
 116.5. Gyt syndon sume naman, þe wæron unrihtlice getealde
betwux/ naman speliendum, forðan ðe naman speliend ne mæg habban þa
getacnunga/, ðe hi habbað.
 116.7. An þara ys <foreign>qualis</foreign> and <foreign>quale</foreign> hwylc, þæt
getacnað þreo ðingc: <foreign>INTERROGATIONEM,</foreign> þæt is, axunge and
<foreign>INFINITIONEM</foreign> endeleasnysse <foreign>ET RELATIONEM</foreign> and edlesunge.
 116.10. Gif ic cweðe: <foreign>qualis est rex?</foreign> hwylc ys se cyning?
 116.11. Þonne byð he <foreign>INTERROGATIVVM,</foreign> þæt is, axiendlic.
 116.12. Gif ic cweðe: <foreign>nescio, qualis est rex</foreign> nat ic, hwylc se
cyning is, þonne byð se <foreign>qualis INFINITIVVM,</foreign> þæt is,
ungeendigendlic.
 116.15. Gif ic cweðe: <foreign>tu scis bene, qualis est</foreign> þu wast wel,
hwylc he is, ðonne byð hit <foreign>RELATIVVM,</foreign> þæt ys, edlesendlic.
 116.17. <foreign>talis</foreign> and <foreign>tale</foreign> swylc andwyrd þam oðrum.
 117.1. Þu cwyst: <foreign>qualis est ille?</foreign> hwylc ys he?
 117.1. Ic cweþe: <foreign>talis est</foreign> swylc he is.
 117.2. Þas twegen naman gað æfter ðære ðriddan
declinunge, þe maciað heora <foreign>ABLATIVVM</foreign> on <foreign>i</foreign>.
 117.4. Eft <foreign>quantus</foreign> hu micel getacnað þreo ðing: axunge and
endeleasnesse and edlesunge.
 117.5. Him andwyrt <foreign>tantus</foreign> swa mycel; and hi begen synd <foreign>MOBILIA</foreign>
æfter þære oðre declinunge.
 117.7. Eft <foreign>quot</foreign> hu fela getacnað ðreo ðing.
 117.7. Him andwyrt <foreign>tot</foreign> swa fela.
 117.8. Ðas twegen naman synd ðreora cynna.
 117.9. We cweþað: <foreign>quot homines?</foreign> hu fela manna?
 117.10. <foreign>quot litterae?</foreign> hu fela stafa?
 117.10. <foreign>quot uerba?</foreign> hu fela worda?
 117.11. <foreign>tot libri</foreign> swa fela boca; <foreign>tot paginae</foreign> swa fela trameta;
<foreign>tot folia</foreign> swa fela leafa; and hi synd undecliniendlice, ac hi andwyrdað swa
ðeah eallum casum: <foreign>hi quot, horum quot; hi tot, horum tot</foreign>.
 117.14. Of ðisum beoð gefegede <foreign>quotus</foreign> and <foreign>totus,</foreign> þa
gebyriað swyðost to endebyrdnysse.
 117.16. <foreign>quotus es in ordine monachorum?</foreign> hwylcere endebyrdnysse
eart ðu betwux munecum?
 118.1. Ic cweþe <foreign>secundus</foreign> se oþer <foreign>VEL tertius</foreign> oððe se
ðridda.
 118.2. Him geandwyrt <foreign>totus: totus sum</foreign> swylcere endebyrdnysse ic
eom.
 118.3. Hi syndon <foreign>MOBILIA</foreign> æfter þære oðre declinunge.
 118.5. Of ðam naman <foreign>quis</foreign> cumað ðreo <foreign>GENITIVI</foreign> æfter
ealdre spræce: <foreign>cuius MASCVLINVM, cuia FEMININVM, cuium NEVTRVM</foreign>.
 118.7. Ac we ne gymað na swiðe on ðisum dagum þissera
<foreign>GENITIVO,</foreign> ac brucað þæs anes on ælcum cynne.
 118.8. <foreign>cuius hominis</foreign> hwylces mannes oððe ðæs mannes,
<foreign>cuius feminae, cuius animalis</foreign>.
 118.10. Eac buton þison cwædon ða ealdan: <foreign>hic et haec cuias
et hoc cuiate, huius cuiatis</foreign>.
 118.11. Þæt byð þus on ledenspræce: <foreign>cuias es?</foreign>
hwylcere þeode eart þu?
 118.13. <foreign>uestras sum</foreign> eowre þeode ic eom oþþe eower landes
man; swaswa cwæþ se ealda <foreign>PLAVTVS: quid est? cuiates estis aut quo ex
oppido?</foreign> hwæt is la? hwylcere þeode sind ge oððe of hwylcum
fæstene?
 118.18. Is eac to witenne, þæt <foreign>ullus</foreign> and <foreign>nullus, nemo</foreign> and
<foreign>ambo</foreign> ne nan þæra namena, þe andwyrt ne byð on spræce, næfð
nanne <foreign>VOCATIVVM</foreign>.
 118.20. Eft <foreign>alter</foreign> and <foreign>uter</foreign> ne nan þæra, þe gæð on
twa, næfð nænne <foreign>VOCATIVVM,</foreign> forðan ðe se <foreign>VOCATIVVS,</foreign> þæt ys,
seo clypiendlice gebigednys, wyle beon æfre to andweardum menn geclypod and
to anum hade.
 119.5. <foreign>INCIPIT DE VERBO</foreign>.
 119.6. <foreign>VERBVM EST PARS ORATIONIS CVM TEMPORE ET PERSONA SINE CASV
AVT AGERE ALIQVID AVT PATI AVT NEVTRVM SIGNIFICANS, VERBVM</foreign> ys word, an dæl
ledenspræce mid tide and hade butan case getacniende oððe sum ðing to
donne oððe sum ðing to þrowigenne oððe naðor.
 119.11. <foreign>VERBVM HABET SEPTEM ACCIDENTIA</foreign> word hæfð seofon
gelimplice ðing.
 119.12. Him gelimpð <foreign>SIGNIFICATIO,</foreign> þæt ys, getacnung,
hwæt þæt word getacnige, dæde oððe þrowunge oððe naðor;
<foreign>TEMPVS</foreign> tid, <foreign>MODVS</foreign> gemet, <foreign>SPECIES</foreign> hiw, <foreign>FIGVRA</foreign> gefegednyss, <foreign>CONIVGATIO</foreign>
geþeodnyss, <foreign>PERSONA</foreign> had, <foreign>NVMERVS</foreign> getel.
 119.16. We wyllað nu secgan endebyrdlice and gewislice be eallum
þisum.
 120.1. <foreign>SIGNIFICATIO</foreign> ys getacnung, hwæt þæt word
getacnige.
 120.2. Ælc fulfremed word geendað on <foreign>o</foreign> oððe on <foreign>or</foreign>.
 120.3. On <foreign>o</foreign> geendiað <foreign>ACTIVA VERBA,</foreign> þæt synd dædlice
word, þa ðe geswuteliað, hwæt men doð.
 120.4. <foreign>amo</foreign> ic lufige geswutelað min weorc; ealswa <foreign>doceo</foreign> ic
tæce, <foreign>lego</foreign> ic ræde, <foreign>audio</foreign> ic gehyre: on eallum þisum wordum ys min
weorc geswutelod.
 120.7. Þas and ðyllice synd <foreign>ACTIVA</foreign> gehatene, þæt synd
dædlice, forðan ðe hi geswuteliað dæda: do ænne <foreign>r</foreign> to ðisum
wordum, þonne beoð hi <foreign>PASSIVA,</foreign> þæt synd ðrowiendlice; na swylce hi
æfre pinunge getacnion, ac, þonne oðres mannes dæd befylð on me
oððe on ðe, þonne byþ þæt on ledenspræce <foreign>PASSIVVM VERBVM</foreign>.
 120.13. Ic cweðe nu: <foreign>amo</foreign> ic lufige, þonne cwyst ðu: <foreign>quem
amas?</foreign> hwæne lufast ðu?
 120.14. Ic cweþe: <foreign>te amo</foreign> þe ic lufige; þonne befylð min
lufu on ðe, and ðu miht cweðan: <foreign>amor a te</foreign> ic eom gelufod fram ðe.
 120.16. <foreign>doceo te</foreign> ic tæce ðe, and ðu cwyst: <foreign>doceor a te</foreign>
ic eom gelæred fram ðe; <foreign>ET CETERA</foreign>.
 120.18. Nu synd þa word gehatene <foreign>ACTIVA,</foreign> þæt synd
dædlice, þa ðe geendiað on <foreign>o</foreign> and maciað of him sylfum <foreign>PASSIVA
VERBA,</foreign> þæt synd þrowiendlice word, gif se <foreign>r</foreign> byþ þærto genumen,
swaswa we nu sædon.
 121.3. Þa word, þe geendiað on <foreign>o</foreign> and ne magon æfter
andgyte beon <foreign>PASSIVA,</foreign> þa synd <foreign>NEVTRA</foreign> gehatene.
 121.5. Þæt is naðres cynnes: <foreign>uiuo</foreign> ic lybbe, <foreign>spiro</foreign> ic
orðige, <foreign>sto</foreign> ic stande, <foreign>ambulo</foreign> ic gange, <foreign>sedeo</foreign> ic sitte.
 121.7. Ne mæg her beon nan <foreign>PASSIVVM</foreign> on ðisum wordum,
forðan ðe heora getacnung ne befylð on nanum oðrum menn, buton on
ðam, ðe hit cwyð.
 121.9. Swa ðeah sume of ðisum neutrum maciað <foreign>PASSIVVM</foreign> on
ðam ðriddan hade, na to mannum, ac to oðrum ðingum.
 121.11. <foreign>aro</foreign> ic erige, <foreign>aras</foreign> þu erast, <foreign>arat</foreign> he erað.
 121.12. Ne cweð nan mann: ic eom geerod, ac on ðam ðriddan
hade ys gecweden: <foreign>aratur terra</foreign> þæt land ys geerod; <foreign>bibo</foreign> ic drince,
<foreign>bibitur uinum</foreign> þæt win ys gedruncen; <foreign>manduco</foreign> ic ete, <foreign>manducatur panis</foreign>
se hlaf is geeten; <foreign>laboro</foreign> ic swince, <foreign>laboratur uestis</foreign> þæt hrægl is
beswuncen: <foreign>ET CETERA</foreign>.
 121.18. Þa word, þe geendiað on <foreign>or,</foreign> habbaþ ðreo
getacnunga/.
 121.19. An ys ðrowiendlic, swaswa we ær sædon.
 121.19. Oþer ys <foreign>COMMVNE,</foreign> þæt ys, gemæne twegra
getacnunga, forþan þe on ðam worde byð ægðer ge dæd ge
ðrowung: <foreign>osculor te</foreign> ic cysse ðe <foreign>ET osculor a te</foreign> and ic eom fram ðe
cyssed; <foreign>complector te</foreign> ic ymbclyppe þe <foreign>ET complector a te</foreign> and ic eom fram
ðe ymbclypped.
 122.5. Þas word and ðyllice ne beoð na ledenword, gif se <foreign>r</foreign>
byð aweg gedon.
 122.7. Þa ðriddan getacnunge hæfð <foreign>DEPONENS VERBVM,</foreign>
þæt is, alecgende word, forðan ðe he legð him fram ða ane
getacnunge and hylt ða oþre.
 122.9. <foreign>DEPONENTIA VERBA SIGNIFICANT ACTVM</foreign> þa alecgendlican
word getacniað dæde, swaswa <foreign>ACTIVA,</foreign> ac hi geendiað on <foreign>or,</foreign> swaswa
<foreign>PASSIVA</foreign>.
 122.12. <foreign>luctor</foreign> ic wraxlige, <foreign>loquor</foreign> ic sprece: her is dæd on
ðissere getacnunge.
 122.13. Hi ne beoð na ledenword, gif se <foreign>r</foreign> byð awege.
 122.14. Ða word, þe synd <foreign>PASSIVA,</foreign> beoð <foreign>ACTIVA,</foreign> gif se <foreign>r</foreign>
byþ aweg gedon: <foreign>armor</foreign> ic eom gewæpnod, <foreign>armo te</foreign> ic wæpnige ðe <foreign>ET
CETERA</foreign>.
 122.16. Twa dædlice word synd, ðe habbað þwyrlice
getacnunge: þæt ðe geendað on <foreign>o,</foreign> getacnað þrowunge and, þæt
ðe geendað on <foreign>or,</foreign> getacnað dæde.
 123.1. <foreign>timeo</foreign> ic me ondræde, <foreign>metuo</foreign> ic me ondræde.
 123.2. Se ðe him ondræt, sumes ðinges he him ondræt.
 123.3. <foreign>timeo deum</foreign> ic me ondræde god.
 123.3. <foreign>timeor</foreign> ic eom ondræd, þæt is, þæt sumum men
stent ege fram me.
 123.5. <foreign>metuor a pueris nostris,</foreign> þæt is on andgyte, urum
cildum stent ege fram me.
 123.6. Ða word eac sume, þe synd <foreign>NEVTRA</foreign> gecwedene, habbað
þrowiendlice getacnunge, swaswa ys <foreign>uapulo</foreign> ic eom beswungen, <foreign>ueneo</foreign> ic eom
geseald; ac hi ne geendiað næfre on <foreign>or,</foreign> swa hwæðer swa hi
getacniað.
 123.11. <foreign>DE TEMPORE</foreign>.
 123.12. <foreign>TEMPVS ACCIDIT VERBO</foreign> tid gelimpð worde for getacnunge
mislicra dæda.
 123.13. Æfter gecynde synd þreo tida on ælcum worde, þe
fulfremed byð: <foreign>PRAESENS TEMPVS</foreign> ys andwerd tid: <foreign>sto</foreign> ic stande;
<foreign>PRAETERITVM TEMPVS</foreign> ys forðgewiten tid: <foreign>steti</foreign> ic stod; <foreign>FVTVRVM TEMPVS</foreign> is
towerd tid: <foreign>stabo</foreign> ic stande nu rihte oððe on sumne timan.
 124.1. Ac swa ðeah wise lareowas todældon þone <foreign>PRAETERITVM
TEMPVS,</foreign> þæt is, ðone forðgewitenan timan, on þreo: on <foreign>PRAETERITVM
INPERFECTVM,</foreign> þæt is unfulfremed forðgewiten, swilce þæt ðing beo
ongunnen and ne beo fuldon: <foreign>stabam</foreign> ic stod.
 124.5. <foreign>PRAETERITVM PERFECTVM</foreign> ys forðgewiten fulfremed: <foreign>steti</foreign>
ic stod fullice.
 124.7. <foreign>PRAETERITVM PLVSQVAMPERFECTVM</foreign> is forðgewiten mare,
þonne fulfremed, forðan ðe hit wæs gefyrn gedon: <foreign>steteram</foreign> ic stod
gefyrn.
 124.9. Forði is se forðgewitena tima on ðreo todæled,
forðan ðe naht ne byð swa gemyndelic on gecynde, swa þæt ys,
þæt gedon byð.
 124.12. <foreign>DE MODIS</foreign>.
 124.13. <foreign>MODVS</foreign> ys gemet oððe þære spræce wise, and
ðæra synd fif.
 124.14. <foreign>INDICATIVVS</foreign> ys gebicniendlic: mid ðam we geswuteliað,
hwæt we doð oððe oðre menn.
 124.15. Ic cweðe nu: <foreign>lego</foreign> ic ræde; þær bið min
dæd geswutelod.
 124.16. And ðis <foreign>MODVS</foreign> ys fulfremed on eallum tidum and on
eallum hadum and ys forði fyrmest.
 125.1. Þæt oðer <foreign>MODVS</foreign> ys <foreign>IMPERATIVVS,</foreign> þæt ys,
bebeodendlic: mid þam gemete we hatað oðre menn don sum ðing oððe
sum/ ðing þrowian.
 125.4. <foreign>lege</foreign> ræd ðu; <foreign>legat</foreign> ræde he; <foreign>flagella istum
puerum</foreign> beswing ðis cild; <foreign>flagelletur</foreign> sy he beswungen.
 125.5. Þis gemet sprecð forðwerd and næfð nanne
<foreign>PRAETERITVM,</foreign> forþan ðe nan man ne hæt don, þæt ðe gedon byð.
 125.7. He sprecð to oðrum and na to him sylfum; forþan ðe
gehwa hæt oðerne, na hyne sylfne.
 125.9. Þæt ðridde gemet ys <foreign>OPTATIVVS,</foreign> þæt ys,
gewiscendlic, and hit hæfð forðgewitenne timan and behofað oðres
wordes him to fultume, þæt he fulfremednysse hæbbe.
 125.12. <foreign>utinam amarem deum</foreign> eala gif ic lufode god, swylce ðu
cweðe: forgeafe god, þæt ic hine lufode.
 125.14. <foreign>utinam legerem nunc</foreign> eala gif ic rædde nu.
 125.15. <foreign>utinam legerem heri</foreign> eala gif ic rædde gyrstan dæg,
þonne cuðe ic hyt nu agyfan.
 125.16. <foreign>utinam legissem in iuuentute</foreign> eala gif ic rædde on
iugoðe, þonne cuðe ic nu sum god.
 125.18. <foreign>utinam</foreign> ys <foreign>ADVERBIVM,</foreign> þæt ys, wordes gefera, and he
fylst þisum gemete ðus.
 125.19. Þæt feorðe gemet ys <foreign>SVBIVNCTIVVS</foreign> oþþe
<foreign>CONIVNCTIVVS,</foreign> þæt ys, underðeodendlic, forðam ðe hyt is under
þam foresædum gemetum and behofað oþres wordes him to fultume.
 126.4. <foreign>cum legam</foreign> ðonne ic ræde.
 126.4. <foreign>cum legam, ueni ad me</foreign> ðonne ic ræde, cum to me.
 126.5. <foreign>cum doceam, discas</foreign> þonne ic tæce, þu leornast <foreign>ET
CETERA</foreign>.
 126.6. Þæt fifte gemet ys <foreign>INFINITIVVS,</foreign> þæt is,
ungeendigendlic, forðan ðe þær ne byð nan spræc geendod, buton
man ðar do to þreo ðing, þæt is, had and tid and getel.
 126.9. <foreign>amare</foreign> lufian: nys ðær nan gewis on ðære
spræce, buton ðu cweþe <foreign>amare uolo</foreign> ic wylle lufian.
 126.11. On ðam <foreign>uolo</foreign> ys se forma had and andweard tid and
anfeald getel.
 126.12. Þis gemet gæð geond ealle tida and ealle hadas and
ealle getel.
 126.14. <foreign>legere uis</foreign> þu wylt rædan ys se oðer had and
andweard tid and anfeald getel.
 126.15. <foreign>legere uolui</foreign> ic wolde rædan, <foreign>legere uoluistis</foreign> ge
woldon rædan sint forðgewitene tida; <foreign>ET CETERA</foreign>.
 126.17. Gyt ys an gemet gehaten <foreign>INPERSONALE,</foreign> þæt gæð
ofer ealle ða oþre fif on ðam ðriddan hade <foreign>PASSIVVM: amatur; amatur a
me</foreign> ic lufige; <foreign>legitur a me</foreign> ic ræde.
 127.2. Ac we nellað na mare be ðisum her sprecan.
 127.3. <foreign>DE PERSONIS</foreign>.
 127.4. <foreign>SVNT IGITVR PERSONAE VERBORVM TRES</foreign> þry hadas synt
worda.
 127.5. Se forma had ys, þe sprecð be him sylfum ana ðus:
<foreign>dico</foreign> ic secge, oððe mid oþrum mannum on menigfealdum getele: <foreign>dicimus</foreign>
we secgað.
 127.7. Se oðer had is, þe se forma sprecð to: <foreign>dicis</foreign> þu
segst, oþþe menigfealdlice <foreign>dicitis</foreign> ge secgað.
 127.9. Se þridda had ys, be þam ðe se forma had sprecð to
ðam oðrum hade: <foreign>dicit</foreign> he segð, oððe menigfealdlice <foreign>dicunt</foreign> hi
secgaþ.
 127.11. Se forma had and se oðer sprecað him betwynan and synd
andwerde and geendode, soþlice se þridda had nys na andweard ne geendod,
and forði he nymð him hwilon to fultume <foreign>PRONOMEN</foreign> naman speliend: <foreign>ille
dicit</foreign>.
 127.15. Ealle ðry hi magon eac him to genyman naman speliende:
<foreign>ego lego</foreign> ic ræde, <foreign>tu legis</foreign> þu rætst, <foreign>ille legit</foreign> he ræt.
 128.2. Naman soðlice beoð æfre on ðam ðriddan hade: <foreign>rex
equitat</foreign> se cyningc rit, <foreign>episcopus docet</foreign> se bisceop lærþ, and swa on
eallum casum, buton <foreign>VOCATIVVS,</foreign> se ðe byð æfre on ðam oðrum hade:
<foreign>o puer, lege</foreign> eala ðu cild, ræd.
 128.6. Eac se <foreign>NOMINATIVVS</foreign> mæg beon on ðam oðrum hade, gyf
ðær byð <foreign>PRONOMEN</foreign> betwux: <foreign>lego ego Priscianus</foreign> ic <foreign>PRISCIANVS</foreign>
ræde; <foreign>legis tu puer</foreign> þu cild rædst.
 128.8. Nama mæg beon eac on ðam forman hade on ðam worde,
ðe getacnað edwiste: <foreign>Priscianus sum</foreign> ic eom <foreign>PRISCIANVS,</foreign> and ealswa on
ðam wordum, ðe clypunge getacniað: <foreign>Priscianus uocor</foreign> ic eom geciged
<foreign>PRISCIANVS, Priscianus nominor</foreign> ic eom genemned <foreign>PRISCIANVS, Priscianus
nuncupor/</foreign> ic eom gehaten <foreign>PRISCIANVS</foreign>.
 128.14. Manega word synd, þe ne magon habban þa twegen forman
hadas, ac habbað þone þriddan: <foreign>tinnit</foreign> swegð, <foreign>pluit</foreign> hit rinþ,
<foreign>tonat</foreign> hit ðunrað, <foreign>fulminat</foreign> hit liht, <foreign>ningit</foreign> hit sniwð,
<foreign>grandinat</foreign> hit hagelað, <foreign>gelat</foreign> hit fryst.
 128.18. Ealswa be nytenum: <foreign>canis latrat</foreign> hund byrcð, <foreign>lupus
ululat</foreign> wulf ðytt, <foreign>equus hinnit</foreign> hors hnægð, <foreign>bos mugit</foreign> oxa hlewð,
<foreign>ouis balat</foreign> scep blæt, <foreign>sus grunnit</foreign> swin grunað <foreign>ET SIMILIA</foreign>.
 129.4. Þas word and ðyllice man mæg cweðan, gif man wyle,
ongean gecynde on eallum þrim hadum, ac hit byð swiðe dyslic, þæt se
man beorce oððe blæte.
 129.7. <foreign>DE NVMERO</foreign>.
 129.8. <foreign>NVMERVS ACCIDIT VERBIS VTERQVE, SINGVLARIS ET PLVRALIS</foreign>
getel gelimpð wordum ægðer ge anfeald ge menigfeald.
 129.10. Anfeald getel byð on anum: <foreign>lego</foreign> ic ræde, and
menigfeald to manegum: <foreign>legimus</foreign> we rædað, <foreign>ET CETERA</foreign>.
 129.13. <foreign>DE CONIVGATIONIBVS</foreign>.
 129.14. <foreign>CONIVGATIONES VERBORVM QVATTVOR SVNT SECVNDVM PRISCIANVM.
CONIVGATIO VERBORVM</foreign> ys worda geðeodnys, and þæra sind feower æfter
Priscianes tæcinge.
 129.16. Naman habbað fif <foreign>DECLINATIONES,</foreign> and word habbað
feower <foreign>CONIVGATIONES</foreign>.
 130.2. <foreign>declinatio</foreign> mæg beon gecweden gebigednys, forðan ðe
on ðære beoð ða naman gebigede fram case to case.
 130.4. <foreign>CONIVGATIO</foreign> mæg beon gecweden geðeodnys, forðan ðe
on ðære beoð manega word geðeodde on anre declinunge.
 130.7. Seo forme <foreign>CONIVGATIO</foreign> ys, þe macað ðone oðerne had
on langne <foreign>as: amo</foreign> ic lufige, <foreign>amas</foreign> ðu lufast, <foreign>amat</foreign> he lufaþ; <foreign>ET
PLVRALITER amamus</foreign> we lufiað, <foreign>amatis</foreign> ge lufiað, <foreign>amant</foreign> hi lufiað.
 130.10. <foreign>EODEM MODO, ID EST, INDICATIVO</foreign> on ðam ylcan gemete,
þæt ys, gebicnigendlicum <foreign>PRAETERITO TEMPORE INPERFECTO</foreign> forðgewitenre
tide unfulfremedre <foreign>amabam</foreign> ic lufode, <foreign>amabas</foreign> ðu lufodest, <foreign>amabat</foreign> he
lufode; <foreign>ET PLVRALITER amabamus</foreign> we lufodon, <foreign>amabatis</foreign> ge lufodon, <foreign>amabant</foreign>
hi lufodon.
 130.16. <foreign>EODEM MODO TEMPORE PRAETERITO PERFECTO amaui</foreign> ic lufode
fulfremedlice, <foreign>amauisti</foreign> þu lufodest, <foreign>amauit</foreign> he lufode; <foreign>ET PLVRALITER
amauimus</foreign> we lufodon, <foreign>amauistis</foreign> ge lufedon, <foreign>amauerunt VEL amauere</foreign> hi
lufodon.
 131.1. <foreign>EODEM MODO TEMPORE PRAETERITO PLVSQVAMPERFECTO amaueram</foreign> ic
lufode gefyrn, <foreign>amaueras</foreign> ðu lufodest, <foreign>amauerat</foreign> he lufode; <foreign>ET PLVRALITER
amaueramus</foreign> we lufodon, <foreign>amaueratis</foreign> ge lufodon, <foreign>amauerant</foreign> hi lufedon.
 131.5. <foreign>EODEM MODO</foreign> on ðam ylcan gemete <foreign>futuro tempore</foreign> on
toweardre tide <foreign>amabo</foreign> ic lufige gyt to dæg oððe to merien, <foreign>amabis</foreign>
þu lufast, <foreign>amabit</foreign> he lufað; <foreign>ET PLVRALITER amabimus</foreign> we lufiað,
<foreign>amabitis</foreign> ge lufiað, <foreign>amabunt</foreign> hi lufiað.
 131.9. <foreign>IMPERATIVO MODO</foreign> on bebeodendlicum gemete <foreign>TEMPORE
PRAESENTI</foreign> on andwerdre tide <foreign>AD SECVNDAM ET TERTIAM PERSONAM</foreign> to ðam oðrum
hade and to ðam ðriddan <foreign>ama</foreign> lufa ðu, <foreign>amet</foreign> lufige he; <foreign>ET PLVRALITER
amemus</foreign> lufion we, <foreign>amate</foreign> lufige ge, <foreign>ament</foreign> lufion hi.
 131.14. <foreign>EODEM MODO TEMPORE FVTVRO amato tu</foreign> lufa ðu gyt, <foreign>amato
ille</foreign> lufige he; <foreign>ET PLVRALITER amemus</foreign> lufige we, <foreign>amatote</foreign> lufige ge,
<foreign>amanto</foreign> lufion hi. 
 131.17. <foreign>OPTATIVO MODO</foreign> gewiscendlicum gemete <foreign>PRAESENTI TEMPORE ET
PRAETERITO INPERFECTO utinam amarem</foreign> eala gif ic lufode nu oððe ær,
<foreign>utinam amares</foreign> eala gif ðu lufodest, <foreign>utinam amaret</foreign> eala gif he lufode; <foreign>ET
PLVRALITER utinam amaremus</foreign> eala gif we lufodon, <foreign>utinam amaretis</foreign> eala gif ge
lufedon, <foreign>utinam amarent</foreign> eala gif hi lufodon.
 132.2. <foreign>EODEM MODO TEMPORE PRAETERITO PERFECTO ET PLVSQVAMPERFECTO
utinam amauissem</foreign> eala gif ic lufode fulfremedlice oððe gefyrn, <foreign>utinam
amauisses</foreign> eala gif ðu lufodest, <foreign>utinam amauisset</foreign> eala gif he lufode; <foreign>ET
PLVRALITER utinam amauissemus</foreign> eala gif we lufodon; <foreign>utinam amauissetis</foreign> eala
gif ge lufodon, <foreign>utinam amauissent</foreign> eala gif hi lufodon.
 132.9. <foreign>EODEM MODO TEMPORE FVTVRO utinam amem</foreign> forgife god,
þæt ic lufige gyt, <foreign>utinam ames</foreign> þæt ðu lufige, <foreign>amet</foreign> þæt he
lufige; <foreign>ET PLVRALITER utinam amemus</foreign> forgyfe god, þæt we lufion gyt,
<foreign>ametis</foreign> þæt ge lufion, <foreign>ament</foreign> þæt hi lufion.
 132.14. <foreign>SVBIVNCTIVO MODO</foreign> underðeodendlicum gemete <foreign>TEMPORE
PRAESENTI cum amem</foreign> þonne ic nu lufige, <foreign>cum ames</foreign> þonne ðu lufast, <foreign>cum
amet</foreign> þonne he lufað; <foreign>ET PLVRALITER cum amemus</foreign> ðonne we nu lufiað,
<foreign>cum ametis</foreign> þonne ge lufiað, <foreign>cum ament</foreign> þonne hi lufiað.
 132.19. <foreign>EODEM MODO TEMPORE PRAETERITO INPERFECTO cum amarem</foreign> þa
ða ic lufode hwæt hwega, <foreign>cum amares</foreign> ða ða ðu lufodest, <foreign>cum
amaret</foreign> þa ða he lufode: <foreign>ET PLVRALITER cum amaremus</foreign> þa ða we lufodon,
<foreign>cum amaretis</foreign> þa þa ge lufodon, <foreign>cum amarent</foreign> þa ða hi lufodon.
 133.4. <foreign>EODEM MODO TEMPORE PRAETERITO PERFECTO cum amauerim</foreign> þa
ða ic lufode fulfremedlice, <foreign>amaueris</foreign> þa ða ðu lufodest, <foreign>amauerit</foreign>
þa ða he lufode: <foreign>ET PLVRALITER cum amauerimus</foreign> þa ða we lufodon,
<foreign>amaueritis</foreign> þa ða ge lufodon, <foreign>amauerint</foreign> ða ða hi lufodon.
 133.9. <foreign>EODEM MODO TEMPORE PRAETERITO PLVSQVAMPERFECTO cum
amauissem</foreign> þa ða ic lufode gefyrn, <foreign>amauisses</foreign> þa ða ðu lufodest,
<foreign>amauisset</foreign> þa ða he lufode; <foreign>ET PLVRALITER cum amauissemus</foreign> þa ða we
lufodon, <foreign>amauissetis</foreign> þa ða ge lufedon, <foreign>amauissent</foreign> þa ða hi
lufedon.
 133.14. <foreign>EODEM MODO TEMPORE FVTVRO cum amauero</foreign> þonne ic lufige
gyt, <foreign>cum amaueris</foreign> þonne þu lufast gyt, <foreign>cum amauerit</foreign> ðonne he lufað
gyt; <foreign>ET PLVRALITER cum amauerimus</foreign> þone we lufiað gyt, <foreign>amaueritis</foreign> ðone
ge lufiað gyt, <foreign>amauerint</foreign> þonne hi lufiað gyt.
 134.2. <foreign>INFINITIVO MODO</foreign> ungeendigendlicum gemete <foreign>NVMERIS ET
PERSONIS</foreign> on getelum and on hadum <foreign>TEMPORE PRAESENTI ET PRAETERITO INPERFECTO
amare</foreign> lufian, <foreign>PRAETERITO PERFECTO ET PLVSQVAMPERFECTO amasse VEL amauisse</foreign>
lufian.
 134.6. <foreign>INFINITIVVS</foreign> ys ungeendigendlic, ac do ðær to getel
and had and tide, þonne byð hit geendod spræc: <foreign>amare uolo</foreign> ic wylle nu
lufian; <foreign>amare uolebam</foreign> ic wolde lufian; <foreign>sciui te aliquando amasse deum</foreign> ic
wiste, þæt ðu hwilon lufodest god.
 134.10. <foreign>FVTVRO amatum ire VEL amaturum esse</foreign> lufian; <foreign>uis amatum
ire</foreign> wylt ðu faran lufian; <foreign>uenatum pergo</foreign> ic fare huntian; <foreign>uis doctum ire</foreign>
wylt ðu gan leornian; <foreign>lectum pergit</foreign> he gæð rædan; <foreign>bibitum pergo</foreign>
ic gange drincan; <foreign>ET CETERA</foreign>.
 134.14. Þæt syxte gemet gæð ofer ealle þa oðre fif
gemetu and nimð æfre þone þriddan had of ðam <foreign>PASSIVVM: amatur;
amatur/ a me</foreign> ic lufige, <foreign>amabatur a me</foreign> ic lufode and swa forð, ac hit nis
na swiðe gewunelic on ledenspræce ne huru on englisc.
 134.19. <foreign>QVINQVE PARTICIPALIA VERBA VENIVNT A VERBO ACTIVO</foreign> fif
dælnymendlice word cumað of ðam dædlicum worde: <foreign>amandi</foreign> to
lufigenne, <foreign>amando</foreign> lufigende, <foreign>amandum</foreign> to lufigenne, <foreign>amatum</foreign> we sædon
ær, <foreign>amatu</foreign> mid lufe.
 135.2. We secgað þas word gewislicor: <foreign>tempus est arandi</foreign> hit
ys tima to erigenne, <foreign>arando proficio</foreign> erigende ic geðeo, <foreign>legendo doceo</foreign>
rædende ic tæce, <foreign>arandum est mihi</foreign> me ys to erigenne, <foreign>legendum est
nobis</foreign> us ys to rædenne, <foreign>habes agros ad arandum</foreign> hæfst ðu æceras to
erigenne, <foreign>commoda mihi librum ad legendum</foreign> læne me ða boc to rædenne.
 135.9. <foreign>amatum</foreign> we sædon ær.
 135.9. <foreign>amatu</foreign> byð geset for naman for <foreign>ABLATIVVM,</foreign> swaswa
<foreign>PRISCIANVS</foreign> awrat: <foreign>nec uisu facilis nec dictu affabilis ulli</foreign> nys hit nanum
eaðe on gesihðe ne on cwyde asecgendlic.
 135.12. Ðas fif word synd swiðe wunderlice and awendað hi to
eallum hadum and to eallum tidum and to ægðrum getele and to eallum
cynnum: <foreign>amando patrem, amando matrem, amando fratres ET CETERA</foreign>.
 135.16. Ðas fif word synd gehatene <foreign>PARTICIPALIA,</foreign> forðan ðe
hi synd gelice dæl nymendum on gebigedum casum.
 135.18. Hi synd eac gecwedene <foreign>GERVNDIA</foreign> of ðam worde <foreign>gero</foreign> ic
bere, forðan ðe hi berað manega andgytu.
 136.1. Hi synd eac gehatene <foreign>SOPINA</foreign>.
 136.2. <foreign>SOPINVM</foreign> ys upp awend, and hi synd up awende and brade,
forðan ðe hi underfoð fela andgytu, swaswa we her beforan sædon.
 136.4. <foreign>DVO PARTICIPIA VENIVNT A VERBO ACTIVO</foreign> twegen dæl
nymende cumað of ðam dædlicum worde, <foreign>PRAESENTIS TEMPORIS, VT amans:</foreign>
andwerdre tide ys <foreign>amans</foreign> lufigende; <foreign>FVTVRI TEMPORIS, VT amaturus:</foreign> towerdre
tide ys <foreign>amaturus</foreign>.
 136.8. <foreign>manducans est</foreign> he ys etende, <foreign>legens est</foreign> he ys rædende;
<foreign>lecturus sum cras</foreign> ic sceal rædan to merigen, <foreign>lecturus es</foreign> þu scealt
rædan, <foreign>lecturus est</foreign> he sceal rædan, <foreign>lecturi sunt</foreign> hi sceolon rædan;
<foreign>ET CETERA</foreign>.
 136.13. Ælc ðara worda, þe ðus gað, beo hit <foreign>ACTIVVM,</foreign>
beo hit <foreign>NEVTRVM,</foreign> ælc ðæra ys ðære forman declinunge.
 136.14. Þeos forme <foreign>CONIVGATIO</foreign> macað hyre <foreign>PRAETERITVM
PERFECTVM</foreign> on feower wisan.
 136.17. Sume hi maciað on <foreign>aui: amo</foreign> ic lufige, <foreign>amaui</foreign> ic
lufode, <foreign>amatum</foreign> gelufod, and byð æfre se <foreign>a</foreign> lang on ledenspræce.
 137.1. Ealswa gað þas: <foreign>beo</foreign> ic weligie, <foreign>beaui</foreign> ic welegode,
<foreign>beatum</foreign> gewelgod; <foreign>lanio</foreign> ic totere; <foreign>hio</foreign> ic gynie; <foreign>inchoo</foreign> ic ongynne,
<foreign>inchoaui; uacuo</foreign> ic æmtige; <foreign>turbo</foreign> ic gedrefe; <foreign>sudo</foreign> ic swæte;
<foreign>nauigo</foreign> ic rowe; <foreign>triumpho</foreign> ic sigerie; <foreign>flo</foreign> ic blawe, <foreign>flaui,</foreign> ic bleow;
<foreign>armo</foreign> ic gewæpnige; <foreign>orno</foreign> ic gefrætwige; <foreign>no</foreign> ic swymme, <foreign>naui; nato</foreign>
ic swymme; <foreign>palpo</foreign> ic grapige; <foreign>sedo</foreign> ic gestylle; <foreign>tenuo</foreign> ic gewanige oððe
ic do sum ðing ðinre; <foreign>laboro</foreign> ic swince; <foreign>aro</foreign> ic erige; <foreign>cribro</foreign> ic
syfte; <foreign>quasso</foreign> ic tocwyse; <foreign>calco</foreign> ic trede; <foreign>ambulo</foreign> ic gange; <foreign>praecipito</foreign>
ic sceufe; <foreign>uexo</foreign> ic drecce; <foreign>euangelizo</foreign> ic godspellige.
 137.12. Ealle ðas word and ma maciað heora <foreign>PRAETERITVM</foreign> on
<foreign>aui</foreign> and <foreign>SOPINVM</foreign> on <foreign>atum</foreign>.
 137.14. Se oðer <foreign>PRAETERITVM</foreign> is on twam stafum, <foreign>ui: frico</foreign> ic
gnide, <foreign>fricui</foreign> ic gnad, <foreign>frictum</foreign> gegniden; <foreign>seco</foreign> ic forceorfe, <foreign>secui,
sectum; mico</foreign> ic scimige, <foreign>micui</foreign> nys her nan <foreign>SOPINVM: domo</foreign> ic temige,
<foreign>domui, domitum; sono</foreign> ic swege, <foreign>sonui, sonitum; tono</foreign> ic tonige, <foreign>tonui,
tonitum; ueto</foreign> ic forbeode, <foreign>uetui, uetitum; crebo vel crepo</foreign> ic toberste,
<foreign>crepui, crepitum</foreign>.
 138.5. Sume maciað on twa wisan: <foreign>plico</foreign> ic fealde, <foreign>plicui VEL
plicaui</foreign> ic feold, <foreign>plicitum VEL plicatum</foreign> gefealden.
 138.7. Ealswa gæð <foreign>implico</foreign> ic on befealde, <foreign>replico</foreign> ic
ongean fealde, <foreign>complico</foreign> ic samod fealde, <foreign>explico</foreign> ic fulfealde, <foreign>applico</foreign> ic
to fealde oððe ic gelende mid scipe.
 138.10. Þa ðe beoð mid naman gefegede, þa maciað
<foreign>PRAETERITVM</foreign> on <foreign>aui</foreign> and <foreign>SOPINVM</foreign> on <foreign>atum: duplico</foreign> ic twyfylde,
<foreign>duplicaui/, duplicatum; triplico</foreign> ic ðryfylde, <foreign>triplicaui, triplicatum;
multiplico</foreign> ic menigfylde, <foreign>multiplicaui, multiplicatum</foreign>.
 138.14. <foreign>cubo</foreign> ic hlynige, <foreign>cubui, cubitum</foreign>.
 138.15. <foreign>neco</foreign> ic næce oððe ic acwelle gæð eac on twa
wisan: <foreign>necui VEL necaui, nectum VEL necatum</foreign>.
 139.1. Se ðridda <foreign>PRAETERITVM</foreign> gæð þus: <foreign>iuuo</foreign> ic
fultumige, <foreign>iuui</foreign> ic fultumode, <foreign>iutum</foreign> gefultumod, and of ðam gefeged
<foreign>adiuuo</foreign> ic fultumige, <foreign>adiuui, adiutum; lauo</foreign> ic ðwea, <foreign>laui</foreign> ic ðwoh,
<foreign>lautum</foreign> aðwogen.
 139.4. Sume cweðað <foreign>lotum</foreign> oððe <foreign>lauatum</foreign>.
 139.6. Seo feorðe <foreign>PRAETERITVM</foreign> gæð þus: <foreign>sto</foreign> ic stande,
<foreign>steti</foreign> ic stod, <foreign>statum</foreign> gestanden; <foreign>do</foreign> ic gyfe, <foreign>dedi</foreign> ic geaf, <foreign>datum</foreign>
forgyfen, and of ðisum gefegede <foreign>resto</foreign> ic beo to lafe oððe ic
ætstande, <foreign>restas, restiti, restitum; consto</foreign> ic samod stande, <foreign>constiti,
constitum; praesto</foreign> ic getiðige, <foreign>praestiti, praestitum</foreign>.
 139.11. Ealswa <foreign>persto</foreign> ic ðurhwunige; <foreign>adsto</foreign> ic ætstande;
<foreign>absto</foreign> ic framstande; <foreign>circumdo</foreign> ic embedo oððe ic ymbgange, <foreign>circumdedi,
circumdatum</foreign>.
 139.14. Þa oðre synd ðære ðriddan geðeodnysse.
 139.16. <foreign>DE VERBO PASSIVO</foreign>.
 139.17. <foreign>AMOR</foreign> ic eom gelufod ys <foreign>PASSIVVM,</foreign> swa we ær
cwædon, <foreign>amaris</foreign> þu eart gelufod, <foreign>amatur</foreign> he ys gelufod; <foreign>ET PLVRALITER
amamur</foreign> we synt gelufode, <foreign>amamini</foreign> ge synd, <foreign>amantur</foreign> hi synd.
 140.1. <foreign>PRAETERITO INPERFECTO amabar</foreign> ic wæs gelufod, <foreign>amabaris</foreign>
ðu wære, <foreign>amabatur</foreign> he wæs; <foreign>ET PLVRALITER amabamur</foreign> we wæron
gelufode, <foreign>amabamini</foreign> ge wæron, <foreign>amabantur</foreign> hi wæron.
 140.4. <foreign>PRAETERITO PERFECTO amatus sum VEL amatus fui</foreign> ic wæs
fulfremedlice gelufod, <foreign>amatus es VEL fuisti</foreign> þu wære, <foreign>amatus est VEL
fuit</foreign> he wæs; <foreign>ET PLVRALITER amati sumus VEL amati fuimus</foreign> we wæron
gelufode, <foreign>amati estis VEL fuistis</foreign> ge wæron, <foreign>amati sunt VEL fuerunt VEL
fuere</foreign> hi wæron gelufode.
 140.10. <foreign>PRAETERITO PLVSQVAMPERFECTO amatus eram VEL amatus fueram</foreign>
ic wæs gefyrn gelufod, <foreign>amatus eras VEL fueras</foreign> ðu wære, <foreign>amatus erat
VEL fuerat</foreign> he wæs; <foreign>ET PLVRALITER amati eramus VEL fueramus</foreign> we wæron
gefyrn gelufode, <foreign>amati eratis VEL fueratis</foreign> ge wæron, <foreign>amati erant VEL
fuerant</foreign> hi wæron.
 140.15. <foreign>TEMPORE FVTVRO amabor</foreign> ic beo gelufod gyt, <foreign>amaberis</foreign> ðu
bist, <foreign>amabitur</foreign> he byð; <foreign>ET PLVRALITER amabimur</foreign> we beoð gelufode gyt,
<foreign>amabimini</foreign> ge beoð gelufode, <foreign>amabuntur</foreign> hi beoð gelufode.
 140.19. <foreign>IMPERATIVO MODO amare</foreign> sy ðu gelufod, <foreign>ametur,</foreign> sy he
gelufod; <foreign>ET PLVRALITER amemur</foreign> beon we gelufode, <foreign>amamini</foreign> beon ge gelufode,
<foreign>amentur</foreign> beon hi gelufode.
 141.2. <foreign>TEMPORE FVTVRO amator tu</foreign> sy ðu gelufod, <foreign>amator ille</foreign> sy
he gelufod; <foreign>ET PLVRALITER amemur</foreign> beon we gelufode, <foreign>amaminor</foreign> beon ge
gelufode, <foreign>amantor</foreign>  beon hi.
 141.5. <foreign>OPTATIVO MODO TEMPORE PRAESENTI ET PRAETERITO INPERFECTO
utinam amarer</foreign> eala gif ic wære gelufod, <foreign>utinam amareris</foreign> eala gif ðu
wære gelufod, <foreign>utinam amaretur</foreign> eala gif he wære gelufod; <foreign>ET PLVRALITER
utinam amaremur</foreign> eala gif we wæron gelufode, <foreign>utinam amaremini</foreign> eala gif ge
wæron, <foreign>utinam amarentur</foreign> eala gif hi wæron.
 141.11. <foreign>PRAETERITO PERFECTO ET PLVSQVAMPERFECTO utinam amatus
essem VEL amatus fuissem</foreign> eala gif ic wære fulfremedlice gelufod oððe
gefyrn, <foreign>utinam amatus esses VEL fuisses</foreign> eala gif ðu wære, <foreign>utinam amatus
esset VEL fuisset</foreign> eala gif he wære; <foreign>ET PLVRALITER utinam amati essemus VEL
fuissemus</foreign> eala gif we wæron gelufode fulfremedlice oððe gefyrn, <foreign>utinam
amati essetis VEL fuissetis</foreign> eala gif ge wæron, <foreign>utinam amati essent VEL
fuissent</foreign> eala gif hi wæron gelufode.
 142.1. <foreign>TEMPORE FVTVRO utinam amer</foreign> eala gif ic beo gelufod gyt,
<foreign>utinam ameris</foreign> eala gif ðu byst, <foreign>utinam ametur</foreign> eala gif he byð; <foreign>ET
PLVRALITER utinam amemur</foreign> eala gyf we beoð gelufode gyt, <foreign>utinam amemini</foreign>
eala gyf ge beoð, <foreign>utinam amentur</foreign> eala gyf hi beoð.
 142.6. <foreign>SVBIVNCTIVO MODO cum amer</foreign> þonne ic eom nu gelufod, <foreign>cum
ameris</foreign> þonne ðu eart, <foreign>cum ametur</foreign> þonne he ys; <foreign>ET PLVRALITER cum
amemur</foreign> þonne we nu synd gelufode, <foreign>cum amemini</foreign> þonne ge synd, <foreign>cum
amentur</foreign> þonne hi synd.
 142.10. <foreign>PRAETERITO INPERFECTO cum amarer</foreign> þa þa ic wæs
gelufod, <foreign>cum amareris</foreign> þa ða ðu wære, <foreign>cum amaretur</foreign> þa ða he
wæs; <foreign>ET PLVRALITER cum amaremur</foreign> þa ða we wæron gelufode, <foreign>cum
amaremini</foreign> þa ða ge wæron gelufode, <foreign>cum amarentur</foreign> þa ða hi
wæron.
 142.15. <foreign>PRAETERITO PERFECTO cum amatus sim VEL amatus fuerim</foreign> þa
ða ic wæs fulfremedlice gelufod, <foreign>cum amatus sis VEL fueris</foreign> þa ða
ðu wære gelufod, <foreign>cum amatus sit VEL fuerit</foreign> þa þa he wæs gelufod;
<foreign>ET PLVRALITER cum amati simus VEL fuerimus</foreign> þa ða we wæron gelufode,
<foreign>cum amati sitis VEL fueritis</foreign> þa ða ge wæron gelufode, <foreign>cum amati sint
VEL fuerint</foreign> ða ða hi wæron.
 143.3. <foreign>PRAETERITO PLVSQVAMPERFECTO cum amatus essem VEL fuissem</foreign>
þa ða ic wæs gefyrn gelufod, <foreign>cum amatus esses VEL fuisses</foreign> þa ða
ðu wære gelufod, <foreign>cum amatus esset VEL fuisset</foreign> þa ða he wæs
gelufod; <foreign>ET PLVRALITER cum amati essemus VEL amati fuissemus</foreign> þa ða we
wæron gefyrn gelufode, <foreign>cum amati essetis VEL fuissetis</foreign> þa ða ge
wæron gelufode, <foreign>cum amati essent VEL fuissent</foreign> þa ða hi wæron
gelufode.
 143.11. <foreign>EODEM MODO TEMPORE FVTVRO cum amatus ero VEL amatus fuero</foreign>
þonne ic beo gelufod gyt, <foreign>cum amatus eris VEL fueris</foreign> þonne ðu byst
gelufod, <foreign>cum amatus erit VEL fuerit</foreign> þonne he byð; <foreign>ET PLVRALITER cum
amati erimus VEL amati fuerimus</foreign> þonne we beoð gelufode gyt, <foreign>cum amati
eritis VEL fueritis</foreign> þonne ge beoð gelufode, <foreign>cum amati erint VEL fuerint</foreign>
þonne hi beoð gelufode.
 143.18. <foreign>INFINITIVO MODO amari</foreign> beon gelufod, <foreign>amari uolo</foreign> ic wylle
beon gelufod, <foreign>amari uolumus</foreign> we wyllað beon gelufode.
 143.20. <foreign>PRAETERITO PERFECTO ET PLVSQVAMPERFECTO amatum esse VEL
amatum fuisse</foreign>.
 144.2. Ic secge nu gewislicor: <foreign>olim uolui te amatum esse VEL
fuisse</foreign> gefyrn ic wolde, þæt ðu wære gelufod; and swa to eallum
hadum.
 144.4. <foreign>FVTVRO TEMPORE amatum iri</foreign> beon gelufod, <foreign>uis amatum iri</foreign>
wylt ðu beon gelufod, <foreign>amatum iri uolo</foreign> ic wylle beon gelufod.
 144.6. <foreign>DVO PARTICIPIA VENIVNT A VERBO PASSIVO</foreign> twegen dæl
nymende cumað of ælcum ðrowiendlicum worde, <foreign>PRAETERITI TEMPORIS</foreign>
forðgewitenre tide <foreign>amatus</foreign> gelufod, <foreign>FVTVRI TEMPORIS</foreign> towerdre tide
<foreign>amandus</foreign> se ðe sceal beon gelufod; <foreign>amandus est ille</foreign> he ys to lufigenne <foreign>ET
CETERA</foreign>.
 144.13. Ðus gað eac ealle þa word, þe synd gecwedene
<foreign>COMMVNIA</foreign> oððe <foreign>DEPONENTIA,</foreign> þissere geðeodnysse.
 144.14. <foreign>COMMVNE VERBVM</foreign> ys <foreign>osculor</foreign> ic cysse, <foreign>oscularis</foreign> ðu
cyst, <foreign>osculatur</foreign> he cyst, and swa forð.
 144.16. <foreign>PRAETERITVM PERFECTVM osculatus sum</foreign> ic cyste <foreign>ET
CETERA</foreign>.
 144.17. Ealswa <foreign>criminor</foreign> ic leahtrie, <foreign>PRAETERITVM criminatus sum</foreign>
ic leahtrode; <foreign>ortor</foreign> ic tyhte, <foreign>ortatus sum; auxilior</foreign> ic fultumige,
<foreign>auxiliatus sum; adulor</foreign> ic lyffette; <foreign>abhominor</foreign> ic onscunige; <foreign>detestor</foreign>
ic/ onscunige; <foreign>calumnior</foreign> ic ehte mid teonan; <foreign>dominor</foreign> ic gewylde mid
hlafordscipe; <foreign>frustror</foreign> ic aidlige; <foreign>consolor</foreign> ic gefrefrige; <foreign>scrutor</foreign> ic
smeage.
 145.3. <foreign>PRISCIANVS</foreign> cwæð, þæt ðas word and ðyllice
habbað twa getacnunga, dæde and þrowunge, and ealle hi maciað heora
<foreign>PRAETERITVM</foreign> on <foreign>atus: scrutatus sum ET CETERA</foreign>.
 145.6. Þas oðre synd <foreign>DEPONENTIA,</foreign> and hi getacniað dæde:
<foreign>miror</foreign> ic wundrige, <foreign>miraris</foreign> ðu wundrast, <foreign>miratur</foreign> he wundrað; <foreign>ET
PLVRALITER miramur</foreign> we wundriað, <foreign>miramini</foreign> ge wundriað, <foreign>mirantur</foreign> hi
wundriað.
 145.10. Ealswa <foreign>glorior</foreign> ic wuldrige, <foreign>meditor</foreign> ic smeage,
<foreign>sciscitor/</foreign> ic befrine, <foreign>uociferor</foreign> ic hryme, <foreign>contemplor</foreign> ic ymbwlatige,
<foreign>uagor</foreign> ic worige, <foreign>fabulor</foreign> ic spellige, <foreign>causor</foreign> ic sprece stiðlice for
sumon intingan, <foreign>gratulor</foreign> ic blissige, <foreign>percunctor</foreign> ic axige, <foreign>opinor</foreign> and
<foreign>suspicor</foreign> ic wene, <foreign>for</foreign> ic sprece <foreign>faris</foreign> ðu sprecst, <foreign>laetor</foreign> ic blissige,
<foreign>praelior</foreign> ic feohte, <foreign>aduersor</foreign> ic ðwyrige oððe ic wiðerige, <foreign>imitor</foreign>
ic geefenlæce, <foreign>peregrinor</foreign> ic wræcsiðige, <foreign>rimor</foreign> ic smeage, <foreign>epulor</foreign>
ic wistfullige, <foreign>dignor</foreign> ic gemedemige, <foreign>philosophor</foreign> ic uðwitige oððe ic
smeage embe wisdom, <foreign>testificor</foreign> ic seðe, <foreign>ueneror</foreign> ic arwurðige, <foreign>precor</foreign>
ic bidde, <foreign>furor</foreign> ic stele, <foreign>recordor</foreign> ic gemune, <foreign>piscor</foreign> ic fixie, <foreign>aucupor</foreign>
ic fuglie, <foreign>altercor</foreign> ic cide, <foreign>mercor</foreign> and <foreign>negotior</foreign> ic mangige, <foreign>lucror</foreign> ic
gestryne, <foreign>morigeror</foreign> ic leornige þeawas, <foreign>melioror</foreign> ic betrige,
<foreign>uerecundor</foreign> me sceamað, <foreign>moderor</foreign> ic gemetegie, <foreign>zelor</foreign> ic andige, <foreign>moror</foreign>
ic latige on sumre stowe oððe ic elcige.
 146.10. Þas word maciað heora <foreign>PRAETERITVM</foreign> on <foreign>atus: miratus
sum</foreign> ic wundrode to werlicum hade, <foreign>mirata sum</foreign> to wiflicum hade, <foreign>miratum</foreign> to
naðrum cynne.
 146.12. <foreign>furatus est uir bouem</foreign> se ceorl forstæl ænne oxan,
<foreign>furata est mulier, furatum est mancipium; ET CETERA</foreign>.
 146.15. Þa word, þe genymað on <foreign>PRAETERITVM ui</foreign> and næfdon
æt fruman þone <foreign>u amo, amaui,</foreign> þa habbað hwilon <foreign>SINCOPAM,</foreign> þæt
ys, wanunge, on ðam oðrum hade and on ðam þriddan: <foreign>amaui, amauisti
VEL amasti</foreign> her ys se <foreign>ui</foreign> awege, <foreign>amauistis VEL amastis, amauerunt VEL
amarunt</foreign>.
 147.2. Ealswa <foreign>neo</foreign> ic spinne, <foreign>neui</foreign> ic span, <foreign>neuisti VEL nesti</foreign>
ðu spunne, <foreign>neuistis VEL nestis</foreign> ge spunnon, <foreign>neuerunt VEL nerunt</foreign> hi
spunnon.
 147.4. Ac hit ne byð na swa, gif se <foreign>u</foreign> byð æt fruman on
ðam worde: <foreign>lauo</foreign> ic ðwea, <foreign>laui, lauisti</foreign>.
 147.6. Þu ne miht na cweðan her <foreign>lasti</foreign>.
 147.7. <foreign>DE SECVNDA CONIVGATIONE</foreign>.
 147.8. Seo oðer <foreign>CONIVGATIO</foreign> ys ful eaðcnæwe, forðan ðe
ælc ðara worda, þe geendað on <foreign>eo,</foreign> and se oðer had on <foreign>es,</foreign> ys
þære oðre geðeodnysse.
 147.10. <foreign>doceo</foreign> ic lære, <foreign>doces</foreign> þu lærst, <foreign>docet</foreign> he
lærð; <foreign>ET PLVRALITER docemus</foreign> we tæcað, <foreign>docetis</foreign> ge tæcað,
<foreign>docent</foreign> hi tæcað.
 147.12. <foreign>eodem modo tempore praeterito inperfecto docebam</foreign> ic
tæhte, <foreign>docebas</foreign> ðu tæhtest, <foreign>docebat</foreign> he tæhte; <foreign>et plvraliter
docebamus</foreign> we tæhton, <foreign>docebatis</foreign> ge tæhton, <foreign>docebant</foreign> hi tæhton.
 147.16. <foreign>praeterito perfecto docui</foreign> ic tæhte, <foreign>docuisti</foreign> þu
tæhtest, <foreign>docuit</foreign> he tæhte; <foreign>et plvraliter docuimus</foreign> we tæhton,
<foreign>docuistis</foreign> ge tæhton, <foreign>docuerunt vel docuere</foreign> hi tæhton.
 147.19. <foreign>praeterito plvsqvamperfecto docueram</foreign> ic tæhte gefyrn,
<foreign>docueras</foreign> þu tæhtest, <foreign>docuerat</foreign> he tæhte; <foreign>et plvraliter docueramus</foreign>
we tæhton, <foreign>docueratis</foreign> ge tæhton, <foreign>docuerant</foreign> hi tæhton.
 148.3. <foreign>TEMPORE FVTVRO docebo</foreign> ic tæce gyt to dæg oððe
sume dæg; <foreign>docebis</foreign> ðu tæhst, <foreign>docebit</foreign> he tæhð: <foreign>ET PLVRALITER
docebimus</foreign> we tæcað, <foreign>docebitis</foreign> ge tæcað, <foreign>docebunt</foreign> hi tæcað.
 148.6. <foreign>INPERATIVO MODO</foreign> bebeodendlicum gemete <foreign>TEMPORE PRAESENTI</foreign>
on andwerdre tide <foreign>AD SECVNDAM ET TERTIAM PERSONAM</foreign> to ðam oðrum hade and
to ðam ðriddan <foreign>doce</foreign> tæc ðu, <foreign>doceat</foreign> tæce he; <foreign>ET PLVRALITER
doceamus</foreign> tæcon we, <foreign>docete</foreign> tæce ge, <foreign>doceant</foreign> tæcon hi.
 148.11. <foreign>TEMPORE FVTVRO doceto tu</foreign> tæc ðu, <foreign>doceto ille</foreign>
tæce he; <foreign>ET PLVRALITER doceamus</foreign> tæce we, <foreign>docetote</foreign> tæce ge,
<foreign>docento</foreign> tæcon hi.
 148.14. <foreign>OPTATIVO MODO utinam docerem</foreign> eala gif ic tæhte nu
oððe hwene ær, <foreign>utinam doceres</foreign> eala gif ðu tæhtest, <foreign>utinam
doceret</foreign> eala gif he tæhte; <foreign>ET PLVRALITER utinam doceremus</foreign> eala gif we
tæhton, <foreign>utinam doceretis</foreign> eala gif ge tæhton, <foreign>utinam docerent</foreign> eala
gif hi tæhton.
 148.19. <foreign>PRAETERITO PERFECTO ET PLVSQVAMPERFECTO utinam docuissem</foreign>
eala gif ic tæhte fulfremedlice oððe gefyrn, <foreign>utinam docuisses</foreign> eala gif
ðu tæhtest, <foreign>utinam docuisset</foreign> eala gif he tæhte; <foreign>ET PLVRALITER utinam
docuissemus</foreign> eala gif we tæhton, <foreign>utinam docuissetis</foreign> eala gif ge tæhton,
<foreign>utinam docuissent</foreign> eala gif hi tæhton.
 149.5. <foreign>TEMPORE FVTVRO utinam doceam</foreign> eala gif ic tæce gyt,
<foreign>utinam doceas</foreign> eala gif ðu tæcst, <foreign>utinam doceat</foreign> eala gif he tæcð;
<foreign>ET PLVRALITER utinam doceamus</foreign> eala gif we tæcað gyt, <foreign>utinam doceatis</foreign>
eala gif ge tæcað, <foreign>utinam doceant</foreign> eala gif hi tæcað.
 149.10. <foreign>SVBIVNCTIVO MODO</foreign> underðeodendlicum gemete <foreign>cum doceam</foreign>
þonne ic tæce nu, <foreign>cum doceas</foreign> ðonne ðu tæcst, <foreign>cum doceat</foreign> þonne
he tæcð; <foreign>ET PLVRALITER cum doceamus</foreign> ðonne we tæcað, <foreign>cum
doceatis</foreign> þonne ge tæcað, <foreign>cum doceant</foreign> þonne hi tæcað.
 149.14. <foreign>PRAETERITO INPERFECTO cum docerem</foreign> þa ða ic tæhte
lytle ær, <foreign>cum doceres</foreign> þa ða ðu tæhtest, <foreign>cum doceret</foreign> ða ða
he tæhte; <foreign>ET PLVRALITER cum doceremus</foreign> þa ða we tæhton, <foreign>cum
doceretis</foreign> þa ða ge tæhton, <foreign>cum docerent</foreign> þa ða hi tæhton.
 149.19. <foreign>PRAETERITO PERFECTO cum docuerim</foreign> þa ða ic tæhte
fulfremedlice, <foreign>cum docueris</foreign> ða ða ðu tæhtest, <foreign>cum docuerit</foreign> þa
ða he tæhte; <foreign>ET PLVRALITER cum docuerimus</foreign> þa ða we tæhton, <foreign>cum
docueritis</foreign> þa ða ge tæhton, <foreign>cum docuerint</foreign> þa ða hi tæhton.
 150.1. <foreign>PRAETERITO PLVSQVAMPERFECTO cum docuissem</foreign> þa ða ic
tæhte gefyrn, <foreign>cum docuisses</foreign> þa ða ðu tæhtest, <foreign>cum docuisset</foreign>
þa ða he tæhte; <foreign>ET PLVRALITER cum docuissemus</foreign> þa ða we tæhton
gefyrn, <foreign>cum docuissetis</foreign> þa ða ge tæhton, <foreign>cum docuissent</foreign> ða ða hi
tæhton.
 150.6. <foreign>TEMPORE FVTVRO cum docuero</foreign> þonne ic tæce gyt sume
dæg, <foreign>cum docueris</foreign> þonne ðu tæcst, <foreign>cum docuerit</foreign> ðonne he
tæcð; <foreign>ET PLVRALITER cum docuerimus</foreign> þonne we tæceað gyt, <foreign>cum
docueritis</foreign> þonne ge tæceað, <foreign>cum docuerint</foreign> þonne hi tæceað.
 150.11. <foreign>INFINITIVO MODO docere</foreign> tæcean; <foreign>docere uolo</foreign> ic wylle
nu tæcean; <foreign>docere uolebam</foreign> ic wolde nu ær tæcean; <foreign>docere uolumus</foreign> we
wyllað tæcan.
 150.13. <foreign>PRAETERITO PERFECTO ET PLVSQVAMPERFECTO docuisse</foreign>
tæcan; <foreign>uidi aliquando te docuisse pueros</foreign> ic geseah hwilon ðe tæcan
ðam cildum.
 150.16. <foreign>FVTVRO TEMPORE doctum ire VEL docturum esse; uideo te
doctum ire</foreign> ic geseo, þæt ðu gæst tæcan; <foreign>uideo te docturum esse</foreign>
ic geseo, þæt ðu wylt tæcan.
 150.19. <foreign>INPERSONALI MODO docetur</foreign>.
 150.19. Þis gemet gæð ofer ealle ða oðre æfre on
ðam ðriddan hade and behofað, þæt man ðær to do <foreign>SVBAVDITIONEM
ET PERSONAM,</foreign> þæt ys, underhlystunge and had.
 151.1. <foreign>docetur, SVBADVDIS a me:</foreign> ic tæce.
 151.2. <foreign>SVBAVDIS</foreign> ys word: <foreign>subaudio</foreign> ic underhlyste, <foreign>subaudis</foreign>
ðu underhlyst, <foreign>subaudit</foreign> he underhlyst.
 151.4. <foreign>PRAETERITO INPERFECTO docebatur a te</foreign> ðu tæhtest nu
ær.
 151.5. <foreign>PRAETERITO PERFECTO doctum erat a nobis</foreign> we tæhton and
swa forð.
 151.6. <foreign>INFINITIVO MODO doceri a me uolo</foreign> ic wylle tæcan;
<foreign>doceri a nobis uolumus</foreign> we wyllað tæcan.
 151.8. Ac ðises gemetes nys nan neod.
 151.8. <foreign>GERVNDIA VEL PARTICIPALIA VERBA SVNT HAEC: docendi,
docendo, docendum, doctum, doctu</foreign>.
 151.10. <foreign>tempus est docendi</foreign> tima hyt ys to tæcenne, <foreign>docendo
loquor</foreign> tæcende ic sprece, <foreign>docendum est mihi</foreign> me ys to tæcenne, <foreign>habes
pueros ad docendum</foreign> hæfst ðu cild to lærenne, <foreign>uis doctum ire</foreign> wylt
ðu gan tæcan, <foreign>doctu ueni</foreign> fram lare ic com.
 151.15. Þas word magon to eallum hadum and to eallum tidum and to
ægðrum getele and to ælcum cynne: <foreign>multum ipse laborat docendo pueros</foreign>
swiðe he swincð tæcende ðam cildum, <foreign>ipsa monialis uigilat docendo
puellas</foreign> seo mynecene wacað tæcende ðam mædencildum, <foreign>legendo
docetur uir ET legendo docetur mulier</foreign>.
 151.20. And hi underfoð <foreign>PRAEPOSITIONES,</foreign> þæt synd
foresetnyssa, <foreign>in</foreign> and <foreign>ad: in conuertendo dominus captiuitatem Sion, ad
legendum ET CETERA</foreign>.
 152.2. Eft, ðonne hi beoð naman, ðonne nimað hi him gelice
<foreign>CASVS</foreign>.
 152.3. <foreign>amanda uirtus</foreign> lufigendlic miht, <foreign>amandae uirtutis</foreign>
lufigendlicere mihte, <foreign>in pascendis gregibus</foreign> on læswigendum eowdum, <foreign>ad
audiendam/ uocem</foreign> to gehyrendlicere stemne and fela oðre.
 152.7. <foreign>DVO PARTICIPIA VENIVNT A VERBO ACTIVO</foreign> twegen dælas,
ðe synd gecwedene dæl nimende, cumað of ðam dædlicum worde,
<foreign>PRAESENTIS TEMPORIS docens</foreign> tæcende, <foreign>FVTVRI TEMPORIS docturus sum cras
pueros</foreign> ic wylle tæcan to merigen þam cildum.
 152.12. Ðus secgað ealle ða word, þe geendiað on <foreign>eo</foreign> on
ðam forman hade and on ðam oðrum hade on langne <foreign>es: habeo</foreign> ic hæbbe,
<foreign>habes</foreign> ðu hæfst, <foreign>habet</foreign> he hæfð.
 152.15. Ðeos <foreign>CONIVGATIO</foreign> macað hire <foreign>PRAETERITVM PERFECTVM</foreign>
on/ six wisan.
 152.17. I.  Seo forme <foreign>PRAETERITVM</foreign> geendað on <foreign>ui: fleo</foreign> ic
wepe, <foreign>fles</foreign> ðu wepst, <foreign>fleui</foreign> ic weop, <foreign>fletum</foreign> gewopen.
 152.19. Eallswa <foreign>defleo</foreign> ic bewepe, <foreign>defleui, defletum; neo</foreign> ic
spinne, <foreign>neui, netum; impleo</foreign> ic gefylle; <foreign>compleo</foreign> ic fullfylle; <foreign>suppleo</foreign> ic
fylle; <foreign>oleo</foreign> ic wexe oððe ic steme, <foreign>oleui, oletum</foreign> oððe <foreign>olui,
olitum; aboleo</foreign> ic adylegige, <foreign>aboleui, aboletum</foreign> oððe <foreign>abolui, abolitum</foreign>.
 153.3. Ða oðre maciað <foreign>PRAETERITVM</foreign> on <foreign>eui</foreign> and <foreign>SOPINVM</foreign> on
<foreign>etum: deleo</foreign> ic adylegige, <foreign>deleui</foreign> ic adylegode, <foreign>deletum</foreign> adilegod; of
ðam is gecweden <foreign>letum</foreign> deað, þe adylegað lif.
 153.7. II. Seo oðer <foreign>PRAETERITVM</foreign> geendað on <foreign>u i: doceo</foreign> ic
tæce, <foreign>docui; habeo</foreign> ic hæbbe, <foreign>habui</foreign> ic hæfde, <foreign>habitum</foreign> gehæfd;
<foreign>prohibeo</foreign> ic forbeode, <foreign>prohibui</foreign> ic forbead, <foreign>prohibitum</foreign> forboden;
<foreign>exhibeo/</foreign> ic gearcige, <foreign>exhibui, exhibitum; adhibeo</foreign> ic to nime, <foreign>adhibui,
adhibitum; praebeo</foreign> ic gearcige, <foreign>praebui, praebitum; taceo</foreign> ic suwige, <foreign>tacui,
tacitum; conticeo</foreign> ic samod suwige, <foreign>conticui, conticitum; moneo</foreign> ic mynegige,
<foreign>monui, monitum</foreign>.
 153.15. III. <foreign>SCIENDVM EST, QVOD NEVTRA VERBA DEFICIVNT IN SOPINO</foreign>
is to witenne, þæt ða word, ðe synd <foreign>NEVTRA</foreign> gehatene, ateoriað on
ðus geradum <foreign>SOPINVM</foreign>.
 154.2. <foreign>caleo</foreign> ic wearmige, <foreign>calui;</foreign> nis ðær nan <foreign>SOPINVM</foreign>.
 154.3. Eallswa <foreign>tepeo</foreign> ic wlacige, <foreign>tepui; horreo</foreign> ic onðracige,
<foreign>horrui; candeo</foreign> ic scine, <foreign>candui; studeo</foreign> ic gecnyrdlæce, <foreign>studui;
frondeo</foreign> ic growe, <foreign>frondui; splendeo</foreign> ic scine, <foreign>splendui; rubeo</foreign> ic readige,
<foreign>rubui; palleo</foreign> ic blacige, <foreign>pallui; pareo</foreign> ic gehyrsumige, <foreign>parui; iaceo</foreign> ic
licge, <foreign>iacui; caneo</foreign> ic harige, <foreign>canui; floreo</foreign> ic blowe, <foreign>florui; uireo</foreign> ic
growe, <foreign>uirui; areo</foreign> ic forsearige, <foreign>arui; calleo, ID EST, callidus fio</foreign> ic beo
pætig, <foreign>callui; excelleo</foreign> ic oferstige, <foreign>excellui</foreign> þis word byð eac
gecweden <foreign>excello, excellis,</foreign> þære ðriddan; <foreign>stupeo</foreign> ic wafige, <foreign>stupui;
langueo</foreign> ic adlige, <foreign>langui; uigeo</foreign> ic strangige oððe geðeo, <foreign>uigui;
rigeo</foreign> ic stifige, <foreign>rigui; egeo</foreign> ic wædlige, <foreign>egui; indigeo</foreign> ic beþearf,
<foreign>indigui</foreign>.
 154.16. <foreign>careo</foreign> ic ðolige sumes ðinges, <foreign>carui:</foreign> on ðisum
worde/ mæg beon <foreign>SOPINVM caritum</foreign> and <foreign>PARTICIPIVM cassus</foreign> and <foreign>FVTVRVM
cariturus</foreign>.
 154.18. <foreign>timeo</foreign> ic ondræde, <foreign>timui,</foreign> næfð nænne
<foreign>SOPINVM</foreign> ne <foreign>metuo</foreign> ic ondræde, <foreign>metui</foreign>.
 155.2. <foreign>teneo</foreign> ic healde, <foreign>tenui,</foreign> hæfð <foreign>SOPINVM tentum;
censeo</foreign> ic deme oððe ic asmeage, <foreign>censui, censum; absorbeo</foreign> ic forswelge,
<foreign>absorbui, absorptum</foreign>.
 155.5. III. Seo ðridde <foreign>PRAETERITVM</foreign> geendað on <foreign>si: suadeo</foreign>
ic tyhte, <foreign>suasi</foreign> ic tyhte, <foreign>suasum</foreign> getyht; <foreign>rideo</foreign> ic hliche, <foreign>risi, risum;
ardeo</foreign> ic byrne, <foreign>arsi, arsum; indulgeo</foreign> ic forgyfe oððe miltsige,
<foreign>indulsi, indulsum</foreign> oððe <foreign>indultum; algeo</foreign> ic colige, <foreign>alsi, alsum; mulgeo</foreign>
ic melce, <foreign>mulsi, mulsum</foreign> oððe <foreign>mulctum; fulgeo</foreign> ic scine, <foreign>fulsi, fulsum;
tergeo VEL tergo</foreign> ic wipige, <foreign>tersi, tersum; turgeo</foreign> ic toswelle, <foreign>tursi,
tursum; urgeo</foreign> ic ðrafige, <foreign>ursi ursum</foreign> is bera: <foreign>hic ursus</foreign> þes bera,
<foreign>hunc ursum; torqueo</foreign> ic wriðe, <foreign>torsi, tortum,</foreign> ac ða ealdan cwædon
<foreign>torsum;</foreign> of ðam gefeged <foreign>distorqueo</foreign> ic towriðe, <foreign>distorsi, distortum;
contorqueo</foreign> ic samod þrawe, <foreign>contorsi, contortum; extorqueo</foreign> ic of awringe
<foreign>extorsi, extortum; maneo</foreign> ic wunige, <foreign>mansi, mansum; haereo</foreign> ic to geðeode
oððe ic to clifige, <foreign>haesi, haesum,</foreign> and of ðam gefegede on ðam ylcan
andgyte <foreign>adhaereo, inhaereo; iubeo</foreign> ic hate, <foreign>iussi</foreign> ic het, <foreign>iussum; ET
SIMILIA</foreign>.
 156.5. IIII. Seo feorðe <foreign>PRAETERITVM</foreign> geendað on <foreign>xi: lugeo</foreign>
ic heofige, <foreign>luxi, luctum; frigeo</foreign> ic beo ofcalen, <foreign>frixi, frictum; augeo</foreign> ic
geyce, <foreign>aucxi, auctum</foreign>.
 156.8. V. Seo fifte <foreign>PRAETERITVM</foreign> awent ðone <foreign>eo</foreign> on <foreign>i: moueo</foreign>
ic styrige, <foreign>moui</foreign> ic astyrede, <foreign>motum</foreign> astyred; <foreign>uoueo</foreign> ic behate, <foreign>uoui,
uotum; foueo</foreign> ic beðige, <foreign>foui, fotum; faueo</foreign> ic fultumige, <foreign>faui, fautum</foreign>
forðan ðe <foreign>fatum</foreign> byð of ðam worde <foreign>for, faris; caueo</foreign> ic warnige,
<foreign>caui cautum catum</foreign> is oðer ðing; <foreign>paueo</foreign> ic forhtige, <foreign>paui; conniueo</foreign> ic
wincige, <foreign>conniui; ferueo</foreign> ic wealle, <foreign>ferui;</foreign> ac hi nabbað nænne
<foreign>SOPINVM; cieo</foreign> ic gelaðige, <foreign>ciui, citum; uideo</foreign> ic geseo, <foreign>uidi, uisum;</foreign>
and of ðam gefegede <foreign>praeuideo</foreign> ic foresceawige, <foreign>praeuidi, praeuisum;
inuideo/</foreign> ic andige, <foreign>inuidi, inuisum; sedeo</foreign> ic sitte, <foreign>sedi, sessum</foreign> on twam
essum; and of ðam gefegede <foreign>possideo</foreign> ic geagnige, <foreign>possedi, possessum;
obsideo</foreign> ic ymbsitte, <foreign>obsedi, obsessum;</foreign> eallswa <foreign>insideo</foreign> ic onsitte,
<foreign>subsideo</foreign> ic undersitte, <foreign>resideo</foreign> ic upp sitte oððe ic eft sitte;
<foreign>strideo</foreign> oððe <foreign>strido</foreign> ic cearcige oððe ic gristbitige, <foreign>stridi;
respondeo</foreign> ic andswarige, <foreign>respondi, responsum; prandeo</foreign> ic gereordige,
<foreign>prandi, pransum</foreign>.
 157.9. VI. Seo syxte <foreign>PRAETERITVM</foreign> gæð ðus: <foreign>tondeo</foreign> ic
efesige oððe ic scere scep oððe hors, <foreign>totondi, tonsum; mordeo</foreign> ic
bite, <foreign>momordi, morsum; spondeo</foreign> ic behate oððe ic beweddige, <foreign>spopondi,
sponsum</foreign> of ðam cymð <foreign>sponsus</foreign> brydguma; <foreign>pendeo</foreign> ic hangige, <foreign>pependi,
pensum</foreign>.
 157.14. Ac hi ne gað na ðus, gyf hi beoð gefegede: <foreign>suspendo</foreign>
ic aho, <foreign>suspendi</foreign> ic ahenge, <foreign>suspensum; detondeo</foreign> ic of aefesige, <foreign>detondi;
ET CETERA</foreign>.
 158.1. Sume word geendiað on <foreign>eo</foreign> on ðam forman hade, ac hi ne
geendiað on <foreign>es</foreign> on ðam oðrum hade, forðan ðe hi gað æfter
ðære forman <foreign>CONIVGATIONE,</foreign> na æfter ðære oðre: <foreign>meo</foreign> ic fare,
<foreign>meas</foreign> ðu færst, <foreign>meat</foreign> he færð; <foreign>beo</foreign> ic gegodige sumne, <foreign>beas;
creo</foreign> ic gescyppe, <foreign>creas; screo</foreign> ic hræce oððe spæte; <foreign>laqueo</foreign> ic
fo mid grine, <foreign>laqueas; nauseo</foreign> me wlatað, <foreign>nauseas; enucleo</foreign> ic aspyrige,
<foreign>enucleas; calceo</foreign> oððe <foreign>calcio</foreign> ic scoge me, <foreign>calceas</foreign> oððe
<foreign>calcias</foreign>.
 158.9. Ane twa word synd ðære feorðan geðeodnysse: <foreign>eo</foreign> ic
gange, <foreign>is</foreign> ðu gæst; <foreign>queo</foreign> ic mæg, <foreign>quis</foreign> ðu miht.
 158.12. <foreign>DE VERBO PASSIVO</foreign>.
 158.13. <foreign>Doceor</foreign> ic eom gelæred, <foreign>doceris</foreign> ðu eart gelæred,
<foreign>docetur</foreign> he is gelæred þæt englisc gæð, swaswa þæt oðer,
her bæftan <foreign>ET PLVRALITER docemur, docemini, docentur</foreign>.
 159.2. <foreign>Eodem modo tempore praeterito inperfecto docebar,
docebaris, docebatur; et plvraliter docebamur, docebamini, docebantur.</foreign>
 159.4. <foreign>Eodem modo tempore praeterito perfecto doctus sum, doctus
es, doctus est; et plvraliter docti sumus, docti estis, docti sunt.</foreign>
 159.6. <foreign>Et vlteriori modo</foreign> and on ðam yttran gemete <foreign>doctus fui,
doctus fuisti, doctus fuit; et plvraliter docti fuimus, docti fuistis, docti
fuerunt vel fuere.</foreign>
 159.9. <foreign>Eodem modo tempore praeterito plvsqvamperfecto doctus eram,
eras, erat; et plvraliter docti eramus, eratis, erant.</foreign>
 159.11. <foreign>Et vlteriori modo doctus fueram fueras, fuerat; et
plvraliter docti fueramus, fueratis, fuerant.</foreign>
 159.13. <foreign>Eodem modo tempore fvtvro docebor, doceberis, docebitur;
et plvraliter docebimur, docebimini, docebuntur.</foreign>
 159.14. <foreign>Imperativo modo tempore praesenti ad secvndam et tertiam
personam docere</foreign> si ðu gelæred, <foreign>doceatur; et plvraliter doceamur,
docemini, doceantur.</foreign>
 159.17. <foreign>Eodem modo tempore fvtvro docetor tu, docetor ille; et
plvraliter doceamur, doceminor, docentor.</foreign>
 159.19. <foreign>Optativo modo tempore praesenti et praeterito inperfecto
utinam docerer, docereris, doceretur; et plvraliter utinam doceremur,
doceremini, docerentur.</foreign>
 160.2. <foreign>Eodem modo tempore praeterito perfecto et plvsqvamperfecto
utinam doctus essem, doctus esses, doctus esset; et plvraliter utinam docti
essemus, essetis, essent.</foreign>
 160.5. <foreign>Et vlteriori modo utinam doctus fuissem, fuisses, fuisset;
et plvraliter utinam docti fuissemus, fuissetis, fuissent.</foreign>
 160.7. <foreign>Eodem modo tempore fvtvro utinam docear, docearis,
doceatur; et plvraliter utinam doceamur, doceamini, doceantur.</foreign>
 160.9. <foreign>Svbivnctivo modo vel conivnctivo modo tempore praesenti cum
docear, docearis, doceatur; et plvraliter cum doceamur, doceamini, doceantur.</foreign>
 160.12. <foreign>Eodem modo tempore praeterito inperfecto cum docerer,
docereris, doceretur; et plvraliter cum doceremur, doceremini, docerentur.</foreign>
 160.14. <foreign>Eodem modo tempore praeterito perfecto cum doctus sim, cum
doctus sis, cum doctus sit; et plvraliter cum docti simus, cum docti sitis, cum
docti sint.</foreign>
 160.17. <foreign>Et vlteriori modo cum doctus fuerim, cum doctus fueris,
cum doctus fuerit; et plvraliter cum docti fuerimus, cum docti fueritis, cum
docti fuerint.</foreign>
 161.1. <foreign>Eodem modo tempore praeterito plvsqvamperfecto cum doctus
essem, cum doctus esses, cum doctus esset; et plvraliter cum docti essemus, cum
docti essetis, cum docti essent.</foreign>
 161.5. <foreign>Et vlteriori modo cum doctus fuissem, fuisses, fuisset; et
plvraliter cum docti fuissemus, fuissetis, fuissent.</foreign>
 161.6. <foreign>Eodem modo tempore fvtvro cum doctus ero, eris, erit; et
plvraliter cum docti erimus, eritis, erunt.</foreign>
 161.8. <foreign>Et vlteriori modo cum doctus fuero, fueris, fuerit; et
plvraliter cum docti fuerimus, fueritis, fuerint.</foreign>
 161.10. <foreign>Infinitivo modo, nvmeris et personis tempore praesenti
doceri, praeterito doctum esse vel fuisse, fvtvro doctum iri.</foreign>
 161.12. <foreign>Dvo participia trahvntvr a verbo passivo praeteriti
temporis et fvtvri, praeteriti doctus, fvtvri, vt docendus.</foreign>
 161.15. Ealswa gað þa oðre ðrowigendlican word and
<foreign>DEPONENTIA: mereor</foreign> ic geearnige, <foreign>mereris</foreign> ðu geearnast, <foreign>meretur</foreign> he
geearnað, and swa forð; <foreign>PRAETERITVM merui VEL meritus sum</foreign> ic geearnode;
<foreign>medeor</foreign> ic gelacnige, <foreign>medicatus sum; misereor VEL miseror</foreign> ic gemiltsige,
<foreign>misertus sum; reor</foreign> ic wene is <foreign>DEFECTIVVM,</foreign> þæt is, ateorigendlic,
<foreign>ratus sum</foreign> ic wende; <foreign>uereor</foreign> ic anðracige oððe ic awandige, <foreign>ueritus
sum; fateor</foreign> and <foreign>confiteor</foreign> ic andette, <foreign>confessus sum; polliceor</foreign> ic behate,
<foreign>pollicitus sum; tueor</foreign> ic gescylde mæg beon <foreign>COMMVNE VERBVM,</foreign> þæt is,
gemæne word; <foreign>intueor</foreign> ic on locige oððe ic besceawige, <foreign>intuitus; ET
SIMILIA</foreign>.
 162.7. <foreign>DE TERTIA CONIVGATIONE</foreign>.
 162.8. <foreign>Lego</foreign> ic ræde, <foreign>legis</foreign> ðu rædst, <foreign>legit</foreign> he ræt
þeos <foreign>CONIVGATIO</foreign> is gecweden <foreign>CORREPTA,</foreign> ðæt is, gescyrt, forðan ðe
heo macað hyre <foreign>IMPERATIVVM</foreign> on sceortne <foreign>e: lege</foreign> ræd; and eft on
<foreign>INFINITIVVM</foreign> byð se <foreign>e</foreign> sceort: <foreign>legere</foreign> rædan; and swa ealle ða word,
ðe to hyre belimpað, gescyrtað þone foresædan <foreign>e</foreign> on ðam twam
gemetum and on ma oðrum, ðonne ða oðre ðreo <foreign>CONIVGATIONES</foreign> beoð
æfre gelengde; <foreign>ET PLVRALITER legimus, legitis, legunt</foreign>.
 162.15. <foreign>Et plvraliter legimus, legitis, legunt.</foreign>
 162.16. <foreign>Eodem modo tempore praeterito inperfecto legebam, legebas,
legebat; et plvraliter legebamus, legebatis, legebant.</foreign>
 162.17. <foreign>Eodem modo tempore praeterito perfecto legi, legisti,
legit; et plvraliter legimus, legistis, legerunt vel legere.</foreign>
 163.2. <foreign>Eodem modo tempore praeterito plvsqvamperfecto legeram,
legeras, legerat; et plvraliter legeramus, legeratis, legerant.</foreign>
 163.5. <foreign>Eodem modo tempore fvtvro legam, leges, leget; et
plvraliter legemus, legetis, legent.</foreign>
 163.6. <foreign>Imperativo modo tempore praesenti ad secvndam et tertiam
personam lege, legat; et plvraliter legamus, legite, legant.</foreign>
 163.8. <foreign>Eodem modo tempore fvtvro legito tu, legito ille; et
plvraliter legamus, legitote, legunto vel leguntote.</foreign>
 163.10. <foreign>Optativo modo tempore praesenti et praeterito inperfecto
utinam legerem, utinam legeres, utinam legeret; et plvraliter utinam legeremus,
utinam legeretis, utinam legerent.</foreign>
 163.13. <foreign>Eodem modo tempore praeterito perfecto et plvsqvamperfecto
utinam legissem, legisses, legisset; et plvraliter utinam legissemus,
legissetis, legissent.</foreign>
 163.16. <foreign>Eodem modo tempore fvtvro utinam legam, legas, legat; et
plvraliter utinam legamus, legatis, legant.</foreign>
 163.17. <foreign>Conivnctivo modo tempore praesenti cum legam, cum legas,
cum legat; et plvraliter cum legamus, cum legatis, cum legant.</foreign>
 164.1. <foreign>Eodem modo tempore praeterito inperfecto cum legerem, cum
legeres, cum legeret; et plvraliter cum legeremus, cum legeretis, cum
legerent.</foreign>
 164.3. <foreign>Eodem modo tempore praeterito perfecto cum legerim, cum
legeris, cum legerit; et plvraliter cum legerimus, cum legeritis, cum
legerint.</foreign>
 164.6. <foreign>Eodem modo tempore praeterito plvsqvamperfecto cum
legissem, cum legisses, cum legisset; et plvraliter cum legissemus, cum
legissetis, cum legissent.</foreign>
 164.8. <foreign>Eodem modo tempore fvtvro cum legero, cum legeris, cum
legerit; et plvraliter cum legerimus, cum legeritis, cum legerint.</foreign>
 164.10. <foreign>Infinitivo modo, nvmeris et personis tempore praesenti
legere; praeterito legisse; fvtvro lectum ire vel lecturum esse.</foreign>
 164.13. <foreign>Inpersonali modo tempore praesenti legitur; praeterito
inperfecto legebatur; et cetera.</foreign>
 164.15. Þeos <foreign>CONIVGATIO</foreign> macað hire <foreign>PRAETERITVM</foreign> on eahta
wisan, swaswa nan ðæra oðra ne deð.
 165.1. I. Seo forme <foreign>PRAETERITVM</foreign> gæð ðus: <foreign>quiesco</foreign> ic
geswice/ oððe ic forlæte oððe ic me gereste, <foreign>quieui, quietum;
cresco</foreign> ic wexe, <foreign>creui</foreign> ic weox, <foreign>cretum; nosco</foreign> ic oncnawe, <foreign>noui, notum;
ignosco</foreign> ic miltsige, <foreign>ignoui, ignotum; cognosco</foreign> ic oncnawe, <foreign>cognoui,
cognitum; agnosco</foreign> ic oncnawe, <foreign>agnoui, agnitum; pasco</foreign> ic fede oððe ic
læswige, <foreign>paui, pastum</foreign> of ðam is nama <foreign>pastor</foreign> hyrde; <foreign>consuesco</foreign> ic
gewunige, <foreign>consueui, consuetus sum; sino</foreign> ic geðafige, <foreign>siui, situm; sterno</foreign>
ic strewige oððe ic sadelige hors oððe ic beddige, <foreign>straui, stratum;
cerno</foreign> ic geseo, <foreign>creui, cretum; lino</foreign> ic clæme, <foreign>liui, litum; accerso</foreign> ic
gelangige, <foreign>accersiui, accersitum; lacesso</foreign> ic gestyrige, <foreign>lacessiui,
lacessitum; pinso</foreign> ic gearcige hlaf, <foreign>pinsui, pistum</foreign> of ðam is nama <foreign>pistor</foreign>
bæcestre/; <foreign>tero</foreign> ic tobryte, <foreign>triui, tritum; quaero</foreign> ic sece; <foreign>quaesiui,
quaesitum; sero</foreign> ic sawe, <foreign>seui, satum sero, seras,</foreign> ic hæpsige is ðære
forman: <foreign>seraui; desero</foreign> ic forlæte, <foreign>deserui</foreign> on oðre wisan, <foreign>desertum;
insero</foreign> ic on besette, <foreign>inserui, insertum; cupio</foreign> ic gewilnige, <foreign>cupiui</foreign>
oððe <foreign>cupii, cupitum; concupio</foreign> ic samod wilnige, <foreign>concupiui VEL concupii,
concupitum; sapio</foreign> ic wat oððe ic smæcce, <foreign>sapiui VEL sapui, sapitum;
peto</foreign> ic bidde, <foreign>petiui, petitum</foreign>.
 166.8. II. Seo oðer <foreign>PRAETERITVM</foreign> geendað on <foreign>ii,</foreign> ac on
ðære ne befeallað na ma worda, þonne, ða ðe gað on twa wisan:
<foreign>cupio</foreign> ic gewilnige, <foreign>cupiui</foreign> oððe <foreign>cupii</foreign>; <foreign>arcesso</foreign> ic aflige mine fynd
oððe genyrwige, <foreign>arcessiui</foreign> oððe <foreign>arcessii;</foreign> and byð se ærra <foreign>i</foreign>
æfre sceort.
 166.13. III. Seo ðridde <foreign>PRAETERITVM</foreign> geendað on <foreign>ui: imbuo</foreign>
ic ty oððe lære, <foreign>imbui</foreign> ic teah, <foreign>imbutum,</foreign> and byð se <foreign>u</foreign> lang on
ðam <foreign>SOPINVM</foreign> and sceort on ðam <foreign>PRAETERITVM;</foreign> eallswa <foreign>acuo</foreign> ic hwette,
<foreign>acui, acutum; induo</foreign> ic me scryde, <foreign>indui, indutum; exuo</foreign> ic me unscryde,
<foreign>exui, exutum; innuo</foreign> ic gebycnige, <foreign>innui, innutum: annuo</foreign> ic getiðige,
<foreign>annui, annutum; diluo</foreign> ic afeormige, <foreign>dilui, dilutum; polluo</foreign> ic besmite,
<foreign>pollui, pollutum; suo</foreign> ic sywige, <foreign>sui, sutum; tribuo</foreign> ic sylle oððe
forgyfe, <foreign>tribui, tributum; statuo</foreign> ic sette, <foreign>statui, statutum; minuo</foreign> ic
wanige, <foreign>minui, minutum; arguo</foreign> ic ðreage, <foreign>argui, argutum</foreign>.
 167.9. <foreign>pluo</foreign> ic rine macað <foreign>plui, spuo</foreign> ic spæte <foreign>spui,
metuo</foreign> ic me ondræde <foreign>metui:</foreign> þas ðreo word nabbað nænne
<foreign>SOPINVM</foreign>.
 167.11. <foreign>ruo</foreign> ic hreose, <foreign>rui, rutum,</foreign> ac se towearda <foreign>PARTICIPIVM</foreign>
hæfð <foreign>i, ruiturus</foreign> to hreosenne, and of ðisum worde gefegede habbað
sceortne <foreign>u</foreign> on <foreign>SOPINVM: eruo</foreign> ic ahredde oððe ut aliðige, <foreign>erui,
erutum; diruo</foreign> ic towurpe, <foreign>dirui, dirutum</foreign>.
 167.15. <foreign>pono</foreign> ic sette, <foreign>posui, positum,</foreign> and of ðam gefegede
<foreign>subpono</foreign> ic underlecge, <foreign>subposui, subpositum; compono</foreign> ic gefege, <foreign>composui,
compositum; gigno</foreign> ic gestryne, <foreign>genui, genitum; uomo</foreign> ic spiwe, <foreign>uomui,
uomitum: gemo</foreign> ic geomrige, <foreign>gemui, gemitum; fremo</foreign> ic grimette, <foreign>fremui,
fremitum; tremo</foreign> ic bifige, <foreign>tremui, tremitum:</foreign> on eallum ðisum byð se <foreign>u</foreign>
sceort on <foreign>PRAETERITVM</foreign> and se <foreign>i</foreign> on <foreign>SOPINVM</foreign>.
 168.3. <foreign>texo</foreign> ic wefe, <foreign>texui, textum; nexo</foreign> ic cnytte, <foreign>nexis</foreign>
oððe <foreign>nexas</foreign> ðære forman, <foreign>nexui, nexum; necto</foreign> ic cnytte, <foreign>nexui</foreign>
oððe <foreign>nexi, nexum; pecto</foreign> ic cembe, <foreign>pexui</foreign> oððe <foreign>pexi, pexum; meto</foreign> ic
ripe, <foreign>messui, messum; strepo</foreign> ic hlyde, <foreign>strepui, strepitum; rapio</foreign> ic
gelæcce, <foreign>rapui, raptum;</foreign> of ðam gefeged <foreign>eripio</foreign> ic ætbrede oððe
ahredde, <foreign>eripui, ereptum; diripio</foreign> ic fram atere, <foreign>diripui, direptum; sterto</foreign>
ic hrute, <foreign>stertui</foreign> nis ðær nan <foreign>SOPINVM; alo</foreign> ic fede, <foreign>alui, altum</foreign>
oððe <foreign>alitum; colo</foreign> ic begange oððe ic wyrðige, <foreign>colui, cultum;
consulo</foreign> ic axige me rædes oððe ic ðeahtige, <foreign>consului, consultum;
occulo</foreign> ic behyde, <foreign>occului, occultum; molo</foreign> ic grinde, <foreign>molui, molitum; uolo</foreign>
ic wylle, <foreign>uolui</foreign> of ðam byð nama <foreign>uultus</foreign> andwlita, swaswa of <foreign>occulo</foreign> ic
bediglige <foreign>occultus</foreign> bediglod: <foreign>nolo</foreign> ic nelle, <foreign>nolui:</foreign> ac ðas twa word
nabbað/ nænne <foreign>SOPINVM</foreign>.
 169.5. IV. Seo feorðe <foreign>PRAETERITVM</foreign> geendað on <foreign>si: quatio</foreign>
ic tocwyse, <foreign>quassi</foreign> ic tocwysde, <foreign>quassum</foreign> tocwysed; <foreign>percutio</foreign> ic slea,
<foreign>percussum; concutio</foreign> ic sceace oððe ic samod slea, <foreign>concussi, concussum;
excutio</foreign> ic of asceace, <foreign>excussi,excussum; incutio</foreign> ic on beslea oððe on
asceace, <foreign>incussi, incussum</foreign> ðas word maciað heora <foreign>IMPERATIVVM</foreign> on <foreign>te:
percute</foreign> sleh, <foreign>excute ET CETERA</foreign>, and <foreign>INFINITIVVM</foreign> on <foreign>tere: percutere te
uolo uirga</foreign> ic wylle ðe slean mid gyrde; <foreign>gero</foreign> ic bere, <foreign>gessi, gestum; uro</foreign>
ic forswæle oððe forbærne, <foreign>ussi, ustum; uerro</foreign> ic swape, <foreign>uerri VEL
uersi, uersum; sumo</foreign> ic underfo, <foreign>sumpsi, sumptum; promo</foreign> ic geyppe, <foreign>prompsi,
promptum; demo</foreign> ic gewanige, <foreign>dempsi, demptum; como</foreign> ic geglencge, <foreign>compsi,
comptum</foreign>.
 170.2. <foreign>emo</foreign> ic bicge macað <foreign>emi, emptum</foreign>.
 170.2. <foreign>premo</foreign> ic ofðrycce, <foreign>pressi</foreign> on twam essum, <foreign>pressum</foreign> and
of ðam gefegede <foreign>comprimo</foreign> ic samod ofðrycce, <foreign>compressi, compressum;
exprimo</foreign> ic geswutelige oððe swutelice secge, <foreign>expressi, expressum; tempno</foreign>
ic forseo, <foreign>tempsi, temptum</foreign> ealswa <foreign>contempno,</foreign> and of ðam byð
<foreign>contemptus</foreign> forsewennyss; <foreign>scribo</foreign> ic write, <foreign>scripsi</foreign> her byð se <foreign>b</foreign> on
<foreign>p/</foreign> awend on <foreign>PRAETERITVM, scriptum; nubo</foreign> ic oferwreo, <foreign>nupsi, nuptum</foreign> ac
ðis word gebyrað to gyftum: ðanon is gecweden <foreign>nuptiae</foreign> giftu.
 170.11. <foreign>scalpo</foreign> ic clawe, <foreign>scalpsi, scalptum; sculpo</foreign> ic grafe,
<foreign>sculpsi, sculptum; carpo</foreign> ic totere oððe pluccige oððe tæse,
<foreign>carpsi, carptum</foreign> and of ðam gefeged <foreign>excerpo</foreign> ic of apluccige, <foreign>excerpsi,
excerptum; serpo</foreign> ic smuge, <foreign>serpsi, serptum; repo</foreign> ic creope, <foreign>repsi, reptum;
ludo</foreign> ic plege, <foreign>lusi, lusum; laedo</foreign> ic derige, <foreign>laesi, laesum; rado</foreign> ic scere,
<foreign>rasi, rasum; rodo</foreign> ic gnage, <foreign>rosi, rosum; trudo</foreign> ic sceofe, <foreign>trusi,
trusum</foreign>.
 171.2. <foreign>uado</foreign> ic gange, <foreign>uasi, uasum</foreign> and of ðam gefeged <foreign>euado</foreign>
ic ætwinde, <foreign>euasi</foreign> ic ætwand, <foreign>euasum; illido</foreign> ic on beslea, <foreign>illisi,
illisum; claudo</foreign> ic beluce, <foreign>clausi, clausum claudo</foreign> oððe <foreign>concludo</foreign> ic
beluce, <foreign>conclusi, conclusum:</foreign> eft <foreign>claudo</foreign> oððe <foreign>claudeo</foreign> oððe
<foreign>claudico</foreign> ic healtige, <foreign>claudicas; plaudo</foreign> ic hafetige oððe fægnige,
<foreign>plausi, plausum</foreign>.
 171.8. <foreign>caedo</foreign> ic fare aweg oððe ic hryme, <foreign>caessi, caessum</foreign>
and of ðam gefegede <foreign>recaedo</foreign> and <foreign>apcaedo</foreign> ic fare aweg; <foreign>praecaedo</foreign> ic
forestæppe, <foreign>praecaessi, praecaessum; concaedo</foreign> ic getiðige, <foreign>concaessi,
concaessum; incaedo</foreign> ic gange oððe on bestæppe: and ealle ðas word
healdað þone <foreign>DYPTONGON ae</foreign> on <foreign>PRAETERITVM;</foreign> eft <foreign>accaedo</foreign> ic
genealæce, <foreign>accaessi, accaessum</foreign>.
 172.1. Oðer is <foreign>caedo</foreign> ic slea oððe swinge, <foreign>cicidi</foreign> ic
swang, <foreign>caesum</foreign> and of ðam gefeged <foreign>abscido</foreign> ic of aceorfe, <foreign>abscidi,
abscisum; succido</foreign> ic forceorfe; <foreign>concido</foreign> ic samod ceorfe: <foreign>incido</foreign> ic
forceorfe/; <foreign>praecido</foreign> ic foreceorfe: ðas word ealle habbað ænne
<foreign>PRAETERITVM,</foreign> and hi awendað ðone <foreign>DYPTONGON ae</foreign> on langne <foreign>i</foreign>.
 172.6. <foreign>mergo</foreign> ic besence oððe bedyppe, <foreign>mersi, mersum; spargo</foreign>
ic geondstrede, <foreign>sparsi, sparsum; tergo</foreign> ic wipige, <foreign>tersi, tersum; mitto</foreign> ic
asende, <foreign>misi</foreign> on anum esse, <foreign>missum</foreign> on twam essum; eallswa of ðam gefegede
<foreign>inmitto/</foreign> ic on besende, <foreign>inmisi, inmissum; committo</foreign> ic befæste oððe
agylte, <foreign>commisi, commissum; permitto</foreign> ic geþafige; <foreign>dimitto</foreign> and <foreign>omitto</foreign>
ic forlæte; <foreign>transmitto</foreign> ic ofersende; <foreign>admitto</foreign> ic agylte; <foreign>amitto</foreign> ic
forleose; <foreign>submitto</foreign> ic nyðer alæte; <foreign>praemitto</foreign> ic foresende; <foreign>promitto</foreign>
ic behate; <foreign>praetermitto</foreign> ic forlæte; <foreign>emitto</foreign> ic asende: <foreign>remitto</foreign> ic
ongean sende; and ealle hi habbað ænne <foreign>PRAETERITVM</foreign> and ænne
<foreign>SOPINVM</foreign>.
 173.3. V. Seo fifte <foreign>PRAETERITVM</foreign> geendað on <foreign>xi: duco</foreign> ic
læde, <foreign>duxi</foreign> ic lædde, <foreign>ductum; dico</foreign> ic secge, <foreign>dixi, dictum; rego</foreign> ic
wissige, <foreign>rexi, rectum</foreign> of ðam cymð <foreign>rex</foreign> cyning, þe rihtlice wissað
his folce; of ðisum beoð gefegede <foreign>porrigo VEL porgo</foreign> ic ræce <foreign>porrige
mihi librum</foreign> aræce me ða boc, <foreign>dirigo</foreign> ic tæce sumum men his weg
oððe ic gerihte sume wohnysse, <foreign>corrigo</foreign> ic bete sume lease boc oððe ic
styre sumum stuntum menn, <foreign>erigo</foreign> ic upp arære, <foreign>surgo</foreign> ic arise: <foreign>pergo</foreign> ic
gange, <foreign>perrexi, perrectum:</foreign> eallswa gað þa foresædan word.
 173.13. Eft of <foreign>lego</foreign> gefegede <foreign>neglego</foreign> ic forgyte, <foreign>neglexi,
neglectum; intellego</foreign> ic undergyte, <foreign>intellexi, intellectum</foreign> of ðam is
<foreign>intellectus</foreign> andgit; <foreign>diligo</foreign> ic lufige, <foreign>dilexi, dilectum</foreign>.
 173.16. <foreign>cingo</foreign> and <foreign>accingo</foreign> and <foreign>succingo</foreign> ic embgyrde, <foreign>cinxi,
cinctum: unguo</foreign> ic smyrige, <foreign>unxi, unctum; iungo</foreign> ic iucige, <foreign>iunxi, iunctum</foreign>
and of ðam <foreign>coniungo</foreign> ic to geðeode of ðam is <foreign>coniunx</foreign> gemæcca, and
hit forlæt ðone <foreign>n</foreign> on <foreign>GENITIVO coniugis,</foreign> þæt hit nære ðam
worde gelic <foreign>coniungo, coniungis</foreign>.
 174.4. <foreign>extinguo</foreign> ic acwence, <foreign>extinxi, extinctum stinguo</foreign> nis na
on gewunan; <foreign>ango</foreign> ic geangsumige, <foreign>anxi, anctum</foreign> and of ðam is <foreign>anxietas</foreign>
angsumnys/; <foreign>linguo</foreign> ic liccige, <foreign>linxi, linctum; ninguo</foreign> ic sniwe, <foreign>ninxi,
ninctum</foreign> of ðam is <foreign>nix</foreign> snaw; <foreign>tinguo</foreign> ic bedype, <foreign>tinxi, tinctum</foreign> of ðam
is <foreign>tinctura</foreign> deagung; <foreign>intingo</foreign> ic on bedype; <foreign>pungo</foreign> ic pricige, <foreign>punxi</foreign>
oððe <foreign>pupugi, punctum</foreign>.
 174.11. Ðas oðre lætað ðone <foreign>n</foreign> aweg on <foreign>sopinvm: pingo</foreign>
ic gemete, <foreign>pinxi, pictum</foreign> of ðam is <foreign>pictura</foreign> meting, <foreign>fingo</foreign> ic hiwige
oððe scyppe, <foreign>finxi,fictum</foreign> of ðam is <foreign>figulus</foreign> oððe <foreign>luti figulus</foreign>
crocwyrhta; <foreign>stringo</foreign> oððe <foreign>restringo</foreign> ic gewriðe, <foreign>strinxi, strictum</foreign>.
 174.16. <foreign>ringo</foreign> ic grennige, <foreign>rinxi, rictum; mingo</foreign> ic mige,
<foreign>minxi, mictum; affligo</foreign> ic geswence, <foreign>afflixi, afflictum; figo</foreign> ic
gefæstnige, <foreign>fixi, fixum; frigo</foreign> ic hyrste, <foreign>frixi, frixum</foreign> of ðam is
<foreign>frixorium</foreign> hyrstung; <foreign>sugo</foreign> ic suce, <foreign>suxi, suxum; aspicio</foreign> ic behealde,
<foreign>aspexi/, aspectum</foreign> of ðam is <foreign>aspectus</foreign> ymbwlatung.
 175.5. <foreign>conspicio</foreign> and <foreign>respicio</foreign> ic beseo, <foreign>respixi, respictum</foreign>
of ðam synd naman <foreign>conspectus</foreign> gesyhð and <foreign>respectus</foreign> anlæc; <foreign>illicio</foreign>
ic beswice, <foreign>illexi, illectum; pellicio</foreign> ic bepæce, <foreign>pellexi, pellectum</foreign> of
ðam byð <foreign>pelex</foreign> cyfys oððe bepæcystre; <foreign>elicio</foreign> ic ut aloccige
macað <foreign>elicui</foreign> and <foreign>elicitum,</foreign> forðan ðe <foreign>electus</foreign> is gecoren.
 175.11. <foreign>struo</foreign> and <foreign>construo</foreign> ic timbrige, <foreign>construxi,
constructum</foreign> and of ðam <foreign>destruo</foreign> ic towurpe, <foreign>destruxi, destructum;
instruo</foreign> ic lære, <foreign>instruxi, instructum; fluo</foreign> ic flowe, <foreign>fluxi, fluxum</foreign> and
of ðam <foreign>defluo</foreign> ic toflowe, <foreign>defluxi, defluxum; uiuo</foreign> ic lybbe, <foreign>uixi,
uictum</foreign> of ðam is <foreign>uictus</foreign> bigleofa.
 175.16. <foreign>coquo</foreign> oððe <foreign>coco</foreign> ic seoðe, <foreign>coxi, coctum</foreign> and of
ðam is <foreign>cocus</foreign> coc; eft <foreign>decoquo</foreign> of ðam ylcan andgyte <foreign>coquo</foreign> gebyrað
eac to gebæce; <foreign>flexo</foreign> oððe <foreign>flecto</foreign> ic gebige, <foreign>flexi, flexum; plecto</foreign>
ic brede net oððe ic gewitnige, <foreign>plexi, plexum; ueho</foreign> ic wege oððe ic
ferige, <foreign>uexi, uectum; traho</foreign> ic teo, <foreign>traxi, tractum</foreign> and of ðam <foreign>pertraho</foreign>
ic teo swyðe, <foreign>distraho</foreign> ic amyrre, <foreign>detraho</foreign> ic tæle; <foreign>et similia</foreign>.
 176.8. VI. Seo syxte <foreign>praeteritvm</foreign> gæð ðus: <foreign>frango</foreign> ic
tobrece, <foreign>fregi, fractum</foreign> and of ðam <foreign>confringo</foreign>, ic tobryte; ealswa
<foreign>perfringo, perfregi, perfractum; ago</foreign> ic do , <foreign>egi, actum</foreign> and of ðam
<foreign>exigo</foreign> ic ofgange, <foreign>exegi, exactum; subigo</foreign> ic wrote oððe ic underþeode,
<foreign>subegi, subactum</foreign>.
 176.12. <foreign>cogo</foreign> ic nyde, <foreign>coegi, coactum; ambigo</foreign> me twynað,
<foreign>ambegi, ambactum; lego</foreign> ic ræde, <foreign>legi, lectum</foreign> and of ðam <foreign>perlego</foreign> ic
oferræde, <foreign>perlegi, perlectum; relego</foreign> ic ræde eft, <foreign>relegi, relectum</foreign>.
 176.16. <foreign>colligo</foreign> ic gadrige, <foreign>collegi, collectum</foreign> of ðam is
<foreign>collecta</foreign> gegaderung oððe gegaderode word to anum gebede; <foreign>uinco</foreign> ic
oferswiðe, <foreign>uici, uictum;</foreign> eallswa <foreign>conuinco, conuici, conuictum uincio</foreign> ic
binde is ðære feorðan; <foreign>linquo</foreign> ic forlæte, <foreign>liqui, lictum</foreign> and of
ðam <foreign>derelinquo</foreign> and <foreign>relinquo</foreign> of ðam ylcan andgite, <foreign>reliqui,
relictum/</foreign>.
 177.3. <foreign>delinquo</foreign> ic agylte; <foreign>rumpo</foreign> ic tobrece oððe toslite,
<foreign>rupi, ruptum</foreign> and of ðam <foreign>disrumpo, abrumpo</foreign> on ðam ylcan andgite,
<foreign>abrupi/, abruptum; corrumpo</foreign> ic gewemme, <foreign>corrupi, corruptum; soluo</foreign> ic
unbinde oððe untige, <foreign>solui, solutum</foreign> and of ðam <foreign>absoluo</foreign> and
<foreign>dissoluo</foreign> on ðam ylcan andgyte, <foreign>dissolui, dissolutum</foreign>.
 177.9. <foreign>uoluo</foreign> ic awende oððe wylewige, <foreign>uolui, uolutum</foreign> and
ealswa <foreign>reuoluo; caluo</foreign> ic beswice, <foreign>calui, calutum; bibo</foreign> ic drince, <foreign>bibi,
bibitum; lambo</foreign> ic liccige oððe lapige, <foreign>lambi, lambitum</foreign>.
 177.12. <foreign>scabo</foreign> ic clifrige, <foreign>scabi, scabitum; uerto</foreign> ic awende,
<foreign>uerti, uersum; uello</foreign> ic awyrtwalige, <foreign>uelli</foreign> oððe <foreign>uulsi, uulsum;</foreign> ealswa
<foreign>cuello</foreign>/ of ðam gefeged on ðam ylcan andgite; <foreign>percello</foreign> ic slea,
<foreign>perculi, perculsum; psallo</foreign> ic singe, <foreign>psalli</foreign> næfð ðis nænne
<foreign>sopinvm</foreign>.
 178.1. <foreign>pando</foreign> ic geopenige, <foreign>pandi, passum; defendo</foreign> ic bewerige,
<foreign>defendi, defensum; ostendo</foreign> ic geswutelige, <foreign>ostendi, ostensum ostentum</foreign> is
forebeacn; <foreign>scando</foreign> and <foreign>ascendo</foreign> ic astige, <foreign>ascendi, ascensum; findo</foreign> ic
tocleofe, <foreign>fidi</foreign> buton <foreign>n, fissum</foreign> on twam essum; <foreign>scindo</foreign> ic toslite, <foreign>scidi,
scissum; fundo</foreign> ic ageote, <foreign>fudi, fusum</foreign> an <foreign>s,</foreign> forðan ðe se <foreign>u</foreign> is lang
and of ðam gefegede <foreign>perfundo</foreign> ic geondgeote, <foreign>perfudi, perfusum</foreign>.
 178.8. <foreign>confundo</foreign> ic gemencge oððe gescynde, <foreign>confudi,
confusum; cudo</foreign> ic smiðige, <foreign>cudi</foreign> oððe <foreign>cusi, cusum</foreign> of ðam byð
gecweden <foreign>incus</foreign> anfilt: <foreign>cuso</foreign> and <foreign>accuso</foreign> ic wrege is ðære forman
geðeodnysse/ and <foreign>excuso</foreign> ic beladige, <foreign>excusas</foreign> and <foreign>recuso</foreign> ic wiþsace.
 178.13. <foreign>diuido</foreign> ic todæle, <foreign>diuisi, diuisum; facio</foreign> ic do,
<foreign>feci, factum</foreign> and of ðam gefegede <foreign>perficio</foreign> ic fullfremme, <foreign>perfeci,
perfectum; inficio</foreign> ic begleddige, <foreign>infeci, infectum et cetera</foreign>.
 178.16. <foreign>iacio</foreign> ic torfige oððe sceote, <foreign>ieci, iactum</foreign> and of
ðam gefegede <foreign>abicio</foreign> ic fram awurpe, <foreign>abieci, abiectum; proicio</foreign> ic ut
awurpe, <foreign>proieci, proiectum; inicio</foreign> ic on awurpe; <foreign>conicio</foreign> ic samod wurpe
oððe ic ræde swefn.
 179.2. <foreign>capio</foreign> ic gefo, <foreign>cepi</foreign> ic gefengc, <foreign>captum</foreign> gelæht of
ðam is <foreign>captiuus</foreign> hæftlingc oððe gehergod; of ðyssum gefegde
<foreign>incipio</foreign> ic onginne, <foreign>incepi, inceptum; recipio</foreign> and <foreign>suscipio</foreign> ic underfo,
<foreign>suscepi/, susceptum</foreign>.
 179.6. Is eac to witenne, þæt ælc ðæra worda byð
lang on <foreign>PRAETERITVM,</foreign> gyf hit hæfð læs stæfgefegu, þonne hit
æt fruman on andwerdum hæfde.
 179.9. <foreign>fodio</foreign> ic delfe, <foreign>fodi, fossum</foreign> on twam essum and of ðam
gefegede <foreign>perfodio</foreign> ic ðurhdelfe oððe ðurhðy, <foreign>perfodi, perfossum;
subfodio</foreign> ic underdelfe; <foreign>effodio</foreign> ic ut adelfe; <foreign>fugio</foreign> ic fleo, <foreign>fugi,
fugitum;</foreign> eallswa of ðam gefegede <foreign>refugio</foreign> ic ongean fleo oððe ic sece
socne, <foreign>refugi, refugitum</foreign> of ðam is <foreign>refugium</foreign> socn and <foreign>fuga</foreign> fleam and
<foreign>profugus</foreign> flyma; <foreign>confugio</foreign> ic samod fleo: <foreign>perfugio</foreign> ic fulfleo, <foreign>perfugi,
perfugitum</foreign>.
 179.16. Is eac to witenne, þæt æfre byð se <foreign>i</foreign> sceort on
ðus geradum <foreign>SOPINVM</foreign> ætforan ðam <foreign>tum</foreign> on ðissere <foreign>CONIVGATIONE</foreign>.
 180.1. VII. Seo seofoðe <foreign>PRAETERITVM</foreign> getwyfylt ðæt forme
stæfgefeg/ ðus: <foreign>pello</foreign> ic ut adræfe, <foreign>pepuli</foreign> ic ut adræfde,
<foreign>pulsum; fallo</foreign> ic leoge, <foreign>fefelli, falsum; tollo</foreign> ic nime, <foreign>tetuli</foreign> on ða
ealdan wisan, ac nu is gewunelic <foreign>sustuli</foreign> and <foreign>sublatum; cado</foreign> ic fealle,
<foreign>cecidi, casum; cano</foreign> ic singe, <foreign>cecini, cantum; pario</foreign> ic acenne, <foreign>peperi,
partum; caedo</foreign> ic swinge, <foreign>cecidi, caesum; disco</foreign> ic leornige, <foreign>didici,
discitum; tango</foreign> ic hreppe, <foreign>tetigi, tactum; pango</foreign> ic geyppe, <foreign>pepigi,
pactum/; tundo</foreign> ic cnucige, <foreign>tutudi, tunsum; pungo</foreign> ic pricige, <foreign>pupugi,
punctum</foreign> of ðam is nama <foreign>punctus</foreign> prica; <foreign>posco</foreign> ic bidde, <foreign>poposci,
poscitum; parco</foreign> ic sparige oððe arige, <foreign>peperci, parsum</foreign> of ðam is
<foreign>parcus</foreign> uncystig; <foreign>tendo</foreign> ic astrecce , <foreign>tetendi, tensum</foreign> oððe <foreign>tentum;
curro</foreign> ic yrne, <foreign>cucurri, cursum</foreign>.
 180.14. Sume word of ðissum gefegede ne gað na swa: <foreign>expello</foreign>
ic ut adræfe, <foreign>expuli; depello</foreign> ic adræfe, <foreign>depuli, depulsum; incido</foreign> ic
on befealle, <foreign>incidi; concido</foreign> ic samod fealle; <foreign>succino</foreign> ic undersinge
oððe orgnige, <foreign>succinui, succentum; occino</foreign> ic singe ongean,
<foreign>occinui/, occentum; inpingo</foreign> ic ætspurne, <foreign>inpegi, inpactum; contingo</foreign> and
<foreign>attingo</foreign> ic to geræce, <foreign>contigi, attigi</foreign> sceortne <foreign>i, contactum; perpendo</foreign>
ic undergyte, <foreign>extendo</foreign> ic astrecce, <foreign>perpendi, extendi; pertundo</foreign> ic cnucige,
<foreign>pertundi</foreign>.
 181.7. Sume gað, swaswa ða anfealdan: <foreign>dedisco</foreign> ic forgyte,
þæt ic ær leornode, <foreign>dedidici; deposco</foreign> ic bidde geornlice,
<foreign>depoposci</foreign>.
 181.9. Sume gað on twa wisan: <foreign>decurro</foreign> ic ofyrne, <foreign>decucurri ET
decurri ET CETERA</foreign>.
 181.11. VIII. Seo eahtoðe <foreign>PRAETERITVM</foreign> getwyfylt þæt
æftre stæfgefeg ðus: <foreign>do</foreign> ic gyfe, <foreign>das,</foreign> is ðære forman
geðeodnysse, and of ðam gefegede sind ðære ðriddan: <foreign>credo</foreign> ic
gelyfe oððe befæste, <foreign>credidi, creditum; perdo</foreign> ic forleose, <foreign>perdidi,
perditum; prodo</foreign> ic ameldige, <foreign>prodidi, proditum; uendo</foreign> ic sylle wið
wyrðe, <foreign>uendidi, uenditum; reddo</foreign> ic agylde, <foreign>reddidi, redditum; condo</foreign> ic
getimbrige, <foreign>condidi, conditum; abscondo</foreign> ic behyde, <foreign>abscondidi,
absconditum/</foreign>.
 182.3. <foreign>DE VERBO PASSIVO</foreign>.
 182.4. <foreign>Legor</foreign> ic eom geræd on sumum gewrite sum ðing to
donne: <foreign>legor, legeris</foreign> oððe <foreign>legere, legitur; ET PLVRALITER legimur,
legimini, leguntur</foreign>.
 182.6. <foreign>Eodem modo tempore praeterito inperfecto legebar, legebaris
vel legebare, legebatur; et plvraliter legebamur, legebamini, legebantur</foreign>.
 182.8. <foreign>Eodem modo tempore praeterito perfecto lectus sum, lectus
es, lectus est; et plvraliter lecti sumus, lecti estis, lecti sunt</foreign>.
 182.11. <foreign>et vlteriori modo</foreign> and on ðam yttran gemete <foreign>lectus fui,
lectus fuisti, lectus fuit; et plvraliter lecti fuimus, lecti fuistis, lecti
fuerunt vel fuere</foreign>.
 182.13. <foreign>Eodem modo tempore praeterito plvsqvamperfecto lectus
eram, lectus eras, lectus erat; et plvraliter lecti eramus, lecti eratis, lecti
erant</foreign>.
 182.16. <foreign>Et vlteriori lectus fueram, lectus fueras, lectus fuerat;
et plvraliter lecti fueramus, lecti fueratis, lecti fuerant</foreign>.
 183.1. <foreign>Fvtvro legar, legeris vel legere, legetur; et plvraliter
legemur, legemini, legentur</foreign>.
 183.2. <foreign>imperativo modo tempore praesenti ad secvndam et tertiam
personam legere</foreign> sy þu geræd, <foreign>legatur</foreign> sy he geræd; <foreign>et plvraliter
legamur, legimini, legantur</foreign>.
 183.5. <foreign>Eodem modo tempore fvtvro legitor tu, legitor ille; et
plvraliter legamur, legiminor, leguntor</foreign>.
 183.7. <foreign>Optativo modo tempore praesenti et praeterito inperfecto
utinam legerer, utinam legereris</foreign> oððe <foreign>legerere, utinam legeretur; et
plvraliter utinam legeremur, utinam legeremini, utinam legerentur</foreign>.
 183.10. <foreign>Eodem modo tempore praeterito perfecto et plvsqvamperfecto
utinam lectus essem, utinam lectus esses, utinam lectus esset; et plvraliter
utinam lecti essemus, utinam lecti essetis, utinam lecti essent</foreign>.
 183.14. <foreign>Et vlteriori modo utinam lectus fuissem, utinam lectus
fuisses, utinam lectus fuisset; et plvraliter utinam lecti fuissemus, utinam
lecti fuissetis, utinam lecti fuissent</foreign>.
 183.16. <foreign>Eodem modo tempore fvtvro utinam legar, utinam legaris</foreign>
oððe <foreign>legare, utinam legatur; et plvraliter utinam legamur, utinam
legamini, utinam legantur</foreign>.
 184.2. <foreign>Conivnctivo modo tempore praesenti cum legar, cum legaris</foreign>
oððe <foreign>legare, cum legatur; et plvraliter cum legamur, cum legamini, cum
legantur</foreign>.
 184.5. <foreign>Eodem modo tempore praeterito inperfecto cum legerer,cum
legereris vel legerere, cum legeretur; et plvraliter cum legeremur, cum
legeremini, cum legerentur</foreign>.
 184.8. <foreign>Eodem modo tempore praeterito perfecto cum lectus sim, cum
lectus sis, cum lectus sit; et plvraliter cum lecti simus, cum lecti sitis, cum
lecti sint</foreign>.
 184.10. <foreign>Et vlteriori modo cum lectus fuerim, cum lectus fueris,
cum lectus fuerit; et plvraliter cum lecti fuerimus, cum lecti fueritis, cum
lecti fuerint</foreign>.
 184.13. <foreign>Eodem modo tempore praeterito plvsqvamperfecto cum lectus
essem, cum lectus esses, cum lectus esset; et plvraliter cum lecti essemus, cum
lecti essetis, cum lecti essent</foreign>.
 184.16. <foreign>Et vlteriori modo cum lectus fuissem, cum lectus fuisses,
cum lectus fuisset; et plvraliter cum lecti fuissemus, cum lecti fuissetis, cum
lecti fuissent</foreign>.
 185.2. <foreign>Eodem modo tempore fvtvro cum lectus ero, cum lectus eris,
cum lectus erit; et plvraliter cum lecti erimus, cum lecti eritis, cum lecti
erunt</foreign>.
 185.5. <foreign>Et vlteriori modo cum lectus fuero, cum lectus fueris, cum
lectus fuerit; et plvraliter cum lecti fuerimus, cum lecti fueritis, cum lecti
fuerint</foreign>.
 185.7. <foreign>Infinitivo modo, nvmeris et personis tempore praesenti
legi, praeterito lectum esse vel fuisse, fvtvro lectum iri</foreign>.
 185.9. <foreign>DVO PARTICIPIA TRAHVNTVR A VERBO PASSIVO, PRAETERITI
TEMPORIS ET FVTVRI: PRAETERITI, VT lectus, FVTVRI, VT legendus.</foreign>
 185.12. Eallswa gað ðas word <foreign>DEPONENTIA VERBA: loquor</foreign> ic
sprece, <foreign>loqueris</foreign> ðu sprecst, <foreign>loquitur</foreign> he sprecð and swa forð,
<foreign>PRAETERITVM locutus sum</foreign> ic spræc.
 185.14. <foreign>labor</foreign> ic ætslide, <foreign>laberis, lapsus sum</foreign> (ðis byð
eac ðære forman <foreign>NEVTRI GENERIS: labo, labas, labat); liquor</foreign> ic formylte,
<foreign>liquefactus sum; adipiscor</foreign>ic begyte, <foreign>adeptus sum; gradior</foreign> ic stæppe,
<foreign>gressus sum</foreign> and of ðam gefegede <foreign>egredior</foreign> ic ut fare, <foreign>egressus sum</foreign>;
eallswa <foreign>ingredior</foreign> ic in gange; <foreign>regredior</foreign> ic ongean gange; <foreign>nascor</foreign> ic beo
acenned, <foreign>natus sum</foreign>; of ðam <foreign>renascor</foreign> ic beo geedcenned, <foreign>renatus sum;
sequor</foreign> ic fylige (<foreign>consequor</foreign> ic begyte, <foreign>persequor</foreign> ic ehte), <foreign>secutus sum</foreign>.
 186.4. <foreign>utor</foreign> ic bruce, <foreign>usus sum; uescor</foreign> ic gereordige macað
<foreign>pastus sum; fruor</foreign> ic bruce macað <foreign>potitus sum; fungor</foreign> ic bruce, <foreign>functus
sum</foreign> of ðam is <foreign>defunctus</foreign> forðfaren; <foreign>morior</foreign> ic swelte of ðam is
<foreign>mortuus</foreign> dead; <foreign>nanciscor</foreign> ic begyte, <foreign>nactus sum; patior</foreign> ic ðrowige,
<foreign>passus sum; conpatior</foreign> ic besargige; <foreign>queror</foreign> ic ceorige oððe cide,
<foreign>questus sum; ulciscor</foreign> ic wrece, <foreign>ultus sum</foreign> ic wræc; <foreign>obliuiscor</foreign> ic
forgyte, <foreign>oblitus sum; reminiscor</foreign> ic geðence, <foreign>recordatus sum; amplector</foreign>
ic ymbclyppe, <foreign>amplexus sum; ET SIMILIA</foreign>.
 186.15. <foreign>DE QVARTA CONIVGATIONE</foreign>.
 186.16. <foreign>QVARTA CONIVGATIO</foreign> seo feorðe <foreign>CONIVGATIO</foreign> hæfð
langne <foreign>is</foreign> on ðam oðrum hade: <foreign>audio</foreign> ic gehyre, <foreign>audis</foreign> ðu gehyrst; and
langne <foreign>i</foreign> on <foreign>IMPERATIVVM: audi</foreign> gehyr.
 187.2. Seo <foreign>CONIVGATIO</foreign> gæð ðus: <foreign>audio</foreign> ic gehyre, <foreign>audis</foreign>
þu gehyrst, <foreign>audit</foreign> he gehyrð; <foreign>ET PLVRALITER audimus, auditis, audiunt</foreign>.
 187.4. <foreign>Eodem modo tempore praeterito inperfecto audiebam,
audiebas, audiebat; et plvraliter audiebamus, audiebatis, audiebant.</foreign>
 187.6. <foreign>Eodem modo tempore praeterito perfecto audiui, audiuisti</foreign>
oððe <foreign>audisti, audiunt; et plvraliter audiuimus, audiuistis</foreign> oððe
<foreign>audistis/, audierunt</foreign> oððe <foreign>audiere</foreign>.
 187.9. <foreign>Eodem modo tempore praeterito plvsqvamperfecto audieram,
audieras, audierat; et plvraliter audieramus, audieratis, audierant.</foreign>
 187.11. <foreign>Eodem modo tempore fvtvro audiam, audies, audiet; et
plvraliter audiemus, audietis, audient.</foreign>
 187.13. <foreign>Imperativo modo tempore praesenti ad secvndam et tertiam
personam audi, audiat; et plvraliter audiamus, audite, audiant.</foreign>
 187.15. <foreign>Eodem modo tempore fvtvro audito tu, audito ille; et
plvraliter audiamus, auditote, audiunto.</foreign>
 187.17. <foreign>Optativo modo tempore praesenti et praeterito inperfecto
utinam audirem, utinam audires, utinam audiret; et plvraliter utinam audiremus,
utinam audiretis, utinam audirent.</foreign>
 187.20. <foreign>Eodem modo tempore praeterito perfecto et plvsqvamperfecto
utinam audissem, utinam audisses, utinam audisset; et plvraliter utinam
audissemus, utinam audissetis, utinam audissent.</foreign>
 188.3. <foreign>Eodem modo tempore fvtvro utinam audiam, utinam audias,
utinam audiat; et plvraliter utinam audiamus, utinam audiatis, utinam
audiant.</foreign>
 188.5. <foreign>Coninvctivo modo vel svbivnctivo modo tempore praesenti cum
audiam, cum audias, cum audiat; et plvraliter cum audiamus, cum audiatis, cum
audiant.</foreign>
 188.8. <foreign>Eodem modo tempore praeterito inperfecto cum audirem, cum
audires, cum audiret; et plvraliter cum audiremus, cum audiretis, cum
audirent.</foreign>
 188.11. <foreign>Eodem modo tempore praeterito perfecto cum audierim, cum
audieris, cum audierit; et plvraliter cum audierimus, cum audieritis, cum
audierint.</foreign>
 188.13. <foreign>Eodem modo tempore praeterito plvsqvamperfecto cum
audissem, cum audisses, cum audisset; et plvraliter cum audissemus, cum
audissetis, cum audissent.</foreign>
 188.16. <foreign>Eodem modo tempore fvtvro cum audiero, cum audieris, cum
audierit; et plvraliter cum audierimus, cum audieritis, cum audierint.</foreign>
 188.18. <foreign>Infinitivo modo, nvmeris et personis tempore praesenti et
praeterito inperfecto audire.</foreign>
 188.20. <foreign>PRAETERITO PERFECTO ET PLVSQVAMPERFECTO audisse; FVTVRO
auditum ire</foreign> oððe <foreign>auditurum esse</foreign>.
 189.1. <foreign>INPERSONALI MODO TEMPORE PRAESENTI auditur; PRAETERITO
INPERFECTO/ audiebatur; PRAETERITO PERFECTO auditum est</foreign> oððe <foreign>auditum
fuit; PRAETERITO PLVSQVAMPERFECTO auditum erat</foreign> oððe <foreign>auditum fuerat;
FVTVRO audietur</foreign>.
 189.4. <foreign>IMPERATIVO MODO audiatur; FVTVRO auditor</foreign>.
 189.5. <foreign>OPTATIVO MODO utinam audiretur; PLVSQVAMPERFECTO utinam
auditum esset</foreign> oððe <foreign>auditum fuisset; FVTVRO utinam audiatur</foreign>.
 189.7. <foreign>CONIVNCTIVO MODO cum audiatur; PRAETERITO INPERFECTO cum
audiretur; PRAETERITO PERFECTO cum auditum sit</foreign> oððe <foreign>fuerit; PRAETERITO
PLVSQVAMPERFECTO cum auditum esset</foreign> oððe <foreign>fuisset; FVTVRO cum auditum erit</foreign>
oððe <foreign>fuerit</foreign>.
 189.11. <foreign>INFINITIVO MODO TEMPORE PRAESENTI audiri; PRAETERITO
auditum esse</foreign> oððe <foreign>fuisse; FVTVRO auditum iri</foreign>.
 189.13. <foreign>GERVNDIA</foreign> oððe <foreign>PARTICIPALIA VERBA SVNT HAEC:
audiendi, audiendo, audiendum, auditum, auditu</foreign>.
 189.14. <foreign>DVO PARTICIPIA TRAHVNTER A VERBO ACTIVO, PRAESENTIS
TEMPORIS ET FVTVRI: PRAESENTIS audiens, FVTVRI auditurus</foreign>.
 189.17. Ðeos <foreign>CONIVGATIO</foreign> macað hyre <foreign>PRAETERITVM</foreign> on syx
wisan.
 189.19. I. Seo forme <foreign>PRAETERITVM</foreign> geendað on <foreign>xi: uincio</foreign> ic
binde, <foreign>uinxi</foreign> ic band, <foreign>uinctum</foreign> gebunden; <foreign>sancio</foreign> ic deme oððe ic
gesette oþþe ic halgige, <foreign>sanxi, sanctum,</foreign> ac þa ealdan menn cwædon
<foreign>sanciui/</foreign> oððe <foreign>sancii</foreign>.
 190.4. II. Seo oðer <foreign>PRAETERITVM</foreign> geendað on <foreign>si: fulcio</foreign> ic
underlecge/ oððe underwreðige, <foreign>fulsi, fultum; sarcio</foreign> ic siwige,
<foreign>sarsi, sartum</foreign> of ðam is <foreign>sartor</foreign> seamystre, <foreign>sartrix</foreign> heo; <foreign>farcio</foreign> ic
crammige oððe fylle, <foreign>farsi, fartum;</foreign> of ðissum gefegede <foreign>confercio</foreign> ic
samod fylle, <foreign>refercio</foreign> ic ongean fylle, <foreign>refersi, refertum; raucio</foreign> ic
hasige, <foreign>rausi, rausum</foreign> of ðam is <foreign>raucus</foreign> and <foreign>rauca</foreign> has; <foreign>sentio</foreign> ic
gefrede oððe undergyte, <foreign>sensi, sensum;</foreign> of ðam <foreign>consentio</foreign> ic
geðafige, <foreign>consensi, consensum; dissentio</foreign> ic ungeðwærige, <foreign>dissensi,
dissensum/; haurio</foreign> ic hlade, <foreign>hausi, haustum;</foreign> of ðam <foreign>exhaurio</foreign> ic of
hlade, <foreign>exhausi, exhaustum; saepio</foreign> ic ymbhegige, <foreign>saepsi, saeptum</foreign>.
 191.1. III. Seo ðridde <foreign>PRAETERITVM</foreign> geendað on <foreign>ui: aperio</foreign>
ic geopenige, <foreign>aperui, apertum; cooperio</foreign> ic oferwreo, <foreign>cooperui, coopertum</foreign>.
 191.3. <foreign>prosilio</foreign> ic forþ aræse, <foreign>prosilui; insilio</foreign> ic on
behleape, <foreign>insilui; dissilio</foreign> ic of alihte, <foreign>dissilui:</foreign> þas word synd
gefegede of <foreign>salio</foreign> ic hleape, ac hi nabbað nænne <foreign>SOPINVM</foreign> on gewunan.
 191.7. IV. Seo feorðe <foreign>PRAETERITVM</foreign> wyrpð aweg ðone <foreign>o</foreign> and
wanað þæt an stæfgefeg: <foreign>comperio</foreign> ic ongyte, <foreign>comperi, compertum;
reperio</foreign> ic gemete, <foreign>repperi</foreign> on twam peum, <foreign>repertum; uenio</foreign> ic cume, <foreign>ueni,
uentum</foreign> and of ðam gefegede <foreign>aduenio</foreign> ic to cume, <foreign>adueni, aduentum</foreign> of
ðam is <foreign>aduentus</foreign> tocyme; <foreign>conuenio</foreign> ic samod cume, <foreign>conueni, conuentum;
inuenio</foreign> ic gemete, <foreign>inueni, inuentum</foreign>.
 191.14. V. Seo fifte <foreign>PRAETERITVM</foreign> and seo syxte gað togædere
ðus: <foreign>audio</foreign> ic gehyre, <foreign>audiui</foreign> oððe <foreign>audii, auditum</foreign>.
 191.16. Ealswa gað ðas word: <foreign>scio</foreign> ic wat, <foreign>sciui</foreign> oððe
<foreign>scii, scitum</foreign> and of ðam gefegede <foreign>asscio</foreign> ic geferlæce, <foreign>assciui</foreign>
oððe <foreign>asscii, asscitum; cio</foreign> ic gelaðige, <foreign>ciui</foreign> oððe <foreign>cii, citum;
mollio</foreign> ic hnexige, <foreign>molliui</foreign> oððe <foreign>mollii, mollitum</foreign>.
 191.19. Ealswa gað ðas oðre: <foreign>seruio</foreign> ic ðeowige, <foreign>munio</foreign>
ic ymbtrymme, <foreign>stabilio</foreign> ic gestaðelfæste, <foreign>dormio</foreign> ic slape, <foreign>sacuio</foreign>
and <foreign>insanio</foreign> ic wede, <foreign>bullio</foreign> ic wealle, of ðam <foreign>ebullio</foreign> ic upp awealle
oððe upp abrece, <foreign>obedio</foreign> ic gehyrsumige, <foreign>fastidio</foreign> me aðryt, <foreign>lenio</foreign> ic
geliðewæce, <foreign>exinanio</foreign> ic aidlige, <foreign>nutrio</foreign> ic fede, <foreign>finio</foreign> ic geendige,
<foreign>punio</foreign> ic gewitnige, <foreign>sopio</foreign> ic swefige, <foreign>hinnio</foreign> ic hnæge, <foreign>redimio</foreign> ic
gefrætwige <foreign>redimo</foreign> ic alyse is ðære ðriddan geðeodnysse.
 192.9. <foreign>lippio</foreign> me tyrað mine eagan oððe scimiað of ðam
is <foreign>lippus</foreign> sureagede and <foreign>lippitudo</foreign> seo untrumnys, <foreign>erudio</foreign> ic lære,
<foreign>insignio</foreign> ic mærsige oððe frætwige, <foreign>condio</foreign> ic gelogige oððe
sylte <foreign>condo</foreign> ic gescyppe is ðære ðriddan: of ðam is <foreign>conditor</foreign>
scyppend, <foreign>salio</foreign> ic hleape of ðam is <foreign>SOPINVM saltum, sallio</foreign> ic sylte sceal
habban twegen ellas and <foreign>SOPINVM sallitum sallo</foreign> ic sylte is ðære
þriddan and his <foreign>SOPINVM salsum</foreign> gesylt: of ðam is <foreign>salsamentum</foreign>
sælmerige.
 192.18. <foreign>psallo</foreign> ic singe mine sealmas sceal habban <foreign>p</foreign> on
foreweardan, <foreign>sepelio</foreign> ic bebyrige macað <foreign>SOPINVM sepultum</foreign> and <foreign>sepulturus</foreign>
toweard.
 193.1. Forðan ðe se gewuna is strengra on ælcum worde,
þonne his regol sy.
 193.3. <foreign>eo</foreign> ic fare, <foreign>iui</foreign> oððe <foreign>ii, itum</foreign> and of ðam
gefegede <foreign>exeo</foreign> ic ut fare, <foreign>adeo</foreign> ic to fare þæt is eac <foreign>ADVERBIVM adeo</foreign>
to ðan swyðe, <foreign>obeo</foreign> ic gewite, <foreign>praetereo</foreign> ic forgite; ac hi habbað
ealle sceortne <foreign>i</foreign> on <foreign>SOPINVM</foreign> ætforan þam <foreign>tum: exitum</foreign> ut afaren
oððe utfæreld, <foreign>aditum, obitum, praeteritum</foreign>.
 193.8. Heora <foreign>PRAETERITVM</foreign> bið ðus: <foreign>iui</foreign> oððe <foreign>ii</foreign> and
<foreign>FVTVRVM ibo</foreign> ic fare, <foreign>ibis</foreign> þu færst; <foreign>IMPERATIVVM i</foreign> far ðu, <foreign>eat</foreign>
fare he, <foreign>ET CETERA</foreign>.
 193.11. Ealswa <foreign>queo</foreign> ic mæg, <foreign>quis</foreign> ðu miht, <foreign>quit</foreign> he
mæg: <foreign>quiui</foreign> oððe <foreign>quii</foreign> ic mihte; <foreign>quitum</foreign> sceort <foreign>i; FVTVRVM quibo</foreign>
ealswa ðære forman geþeodnysse.
 193.13. Of ðam gefeged <foreign>nequeo</foreign> ic ne mæg, <foreign>nequiui</foreign> oððe
<foreign>nequii, nequitum</foreign>.
 193.14. <foreign>ueneo</foreign> ic beo geseald oððe ic ga to wurðe, <foreign>ueniui</foreign>
oððe <foreign>uenii, uenum</foreign>.
 193.16. <foreign>ambio</foreign> ic gewilnige is gefeged of <foreign>eo,</foreign> and, forðan ðe
hit awende ðone <foreign>e</foreign> on <foreign>i,</foreign> hit gelengde ðone <foreign>bi</foreign> on <foreign>SOPINVM</foreign> and on
<foreign>PARTICIPIA: ambitus</foreign> gewilnod, <foreign>ambita, ambitum</foreign>.
 193.19. Se nama swa ðeah of ðam, <foreign>ambitus</foreign> gewilnung, hæfð
sceortne <foreign>bi</foreign>.
 194.1. <foreign>DE VERBO PASSIVO</foreign>.
 194.2. <foreign>Audior</foreign> ic eom gehyred is ðrowigendlic word, <foreign>audiris</foreign>
þu eart gehyred, <foreign>auditur</foreign> he is gehyred; <foreign>ET PLVRALITER audimur, audimini,
audiuntur</foreign>.
 194.4. <foreign>EODEM MODO TEMPORE PRAETERITO INPERFECTO audiebar,
audiebaris</foreign> oððe <foreign>audiebare, audiebatur; ET PLVRALITER audiebamur,
audiebamini, audiebantur</foreign>.
 194.7. <foreign>Eodem modo tempore praeterito perfecto auditus sum, auditus
es, auditus est; et plvraliter auditi sumus, auditi estis, auditi sunt.</foreign>
 194.9. <foreign>ET VLTERIORI MODO auditus fui, auditus fuisti, auditus
fuit; ET PLVRALITER auditi fuimus, auditi fuistis, auditi fuerunt</foreign> oððe
<foreign>fuere</foreign>.
 194.11. <foreign>Eodem modo tempore praeterito plvsqvamperfecto auditus
eram, auditus eras, auditus erat; et plvraliter auditi eramus, auditi eratis,
auditi erant.</foreign>
 194.14. <foreign>Et vlteriori modo auditus fueram, auditus fueras, auditus
fuerat; et plvraliter auditi fueramus, auditi fueratis, auditi fuerant.</foreign>
 194.16. <foreign>EODEM MODO TEMPORE FVTVRO audiar, audieris</foreign> oððe
<foreign>audiere, audietur; ET PLVRALITER audiemur, audiemini, audientur</foreign>.
 194.18. <foreign>Imperativo modo tempore praesenti ad secvndam et tertiam
personam audire, audiatur; et plvraliter audiamur, audimini, audiantur.</foreign>
 195.2. <foreign>Fvtvro auditor tu, auditor ille; et plvraliter audimur,
audiminor, audiuntor.</foreign>
 195.4. <foreign>OPTATIVO MODO TEMPORE PRAESENTI ET PRAETERITO INPERFECTO
utinam audirer, utinam audireris</foreign> oððe <foreign>audirere, utinam audiretur; ET
PLVRALITER utinam audiremur, audiremini, audirentur</foreign>.
 195.7. <foreign>Eodem modo tempore praeterito perfecto et plvsqvamperfecto
utinam auditus essem, auditus esses, auditus esset; et plvraliter utinam auditi
essemus, auditi essetis, auditi essent.</foreign>
 195.10. <foreign>Et vlteriori modo utinam auditus fuissem, auditus fuisses,
auditus fuisset; et plvraliter utinam auditi fuissemus, auditi fuissetis,
auditi fuissent.</foreign>
 195.13. <foreign>EODEM MODO TEMPORE FVTVRO utinam audiar, utinam audiaris</foreign>
oððe <foreign>audiare, utinam audiatur; ET PLVRALITER utinam audiamur, utinam
audiamini, utinam audiantur</foreign>.
 195.15. <foreign>CONIVNCTIVO MODO TEMPORE PRAESENTI cum audiar, cum
audiaris</foreign> oððe <foreign>audiare, cum audiatur; ET PLVRALITER cum audiamur, cum
audiamini, cum audiantur</foreign>.
 196.1. <foreign>EODEM MODO TEMPORE PRAETERITO INPERFECTO cum audirer, cum
audireris</foreign> oððe <foreign>audirere, cum audiretur; ET PLVRALITER cum audiremur, cum
audiremini, cum audirentur</foreign>.
 196.4. <foreign>Eodem modo tempore praeterito perfecto cum auditus sim, cum
auditus sis, cum auditus sit; et plvraliter cum auditi simus, cum auditi sitis,
cum auditi sint.</foreign>
 196.7. <foreign>Et vlteriori modo cum auditus fuerim, cum auditus fueris,
cum auditus fuerit; et plvraliter cum auditi fuerimus, cum auditi fueritis, cum
auditi fuerint.</foreign>
 196.10. <foreign>Eodem modo tempore praeterito plvsqvamperfecto cum auditus
essem, cum auditus esses, cum auditus esset; et plvraliter cum auditi essemus,
cum auditi essetis, cum auditi essent.</foreign>
 196.13. <foreign>Et vlteriori modo cum auditus fuissem, cum auditus
fuisses, cum auditus fuisset; et plvraliter cum auditi fuissemus, cum auditi
fuissetis, cum auditi fuissent.</foreign>
 196.16. <foreign>Eodem modo tempore fvtvro cum auditus ero, cum auditus
eris, cum auditus erit; et plvraliter cum auditi erimus, cum auditi eritis, cum
auditi erunt.</foreign>
 197.3. <foreign>Et vlteriori modo cum auditus fuero, cum auditus fueris,
cum auditus fuerit; et plvraliter cum auditi fuerimus, cum auditi fueritis, cum
auditi fuerint.</foreign>
 197.5. <foreign>INFINITIVO MODO, NVMERIS ET PERSONIS TEMPORE PRAESENTI
audiri; PRAETERITO auditum esse</foreign> oððe <foreign>fuisse; FVTVRO auditum iri</foreign>.
 197.7. <foreign>Participia trahvntvr a verbo passivo dvo, praeteriti
temporis et fvtvri: praeteriti, vt auditus; fvtvri, vt audiendus.</foreign>
 197.10. Eallswa gað ðas word <foreign>DEPONENTIA: blandior</foreign> ic
geswæslæce oððe olæce, <foreign>PRAETERITVM blanditus sum; molior</foreign> ic
hicge, <foreign>molitus sum;</foreign> of þam <foreign>demolior</foreign> ic aweste, <foreign>demolitus; partior</foreign> ic
todæle, <foreign>partitus sum; metior</foreign> ic mete, <foreign>mensus; mentior</foreign> ic leoge,
<foreign>mentitus sum; orior</foreign> ic upp aspringe, <foreign>ortus sum; ortus est sol</foreign> sunne is upp
agan; <foreign>morior</foreign> ic swelte, <foreign>mortuus sum</foreign> on twam uum, swaswa nan oðer ac ðis
word is swyðor ðære ðriddan geðeodnysse; <foreign>largior</foreign> and <foreign>dilargior</foreign>
ic dæle oððe gyfe cystelice, <foreign>largitus sum; sortior</foreign> ic hleote,
<foreign>sortitus sum; experior</foreign> ic afinde, <foreign>expertus sum</foreign> ic afunde; <foreign>ET SIMILIA</foreign>.
 198.4. Nu is to witenne, þæt on ðære forman geðeodnysse
is se <foreign>a</foreign> lang on ledenspræce: <foreign>amabam, amaui</foreign> ic lufode, <foreign>amare</foreign> lufian and
swa gehwær.
 198.6. On ðære oðre geðeodnysse is se <foreign>e</foreign> lang: <foreign>flebam,
fleui</foreign> ic weop, <foreign>flere</foreign> wepan; <foreign>ET CETERA</foreign>.
 198.8. On ðære ðriddan geðeodnysse byð se <foreign>e</foreign> lang:
<foreign>legebam</foreign> ic rædde, ac he byð sceort on oðrum stowum: <foreign>cum legerem</foreign> þa
ða ic rædde, <foreign>legere</foreign> rædan; <foreign>ET CETERA</foreign>.
 198.11. On ðære feorðan is se <foreign>i</foreign> lang: <foreign>audiui</foreign> ic gehyrde,
<foreign>cum audirem</foreign> þa ða ic gehyrde, <foreign>audire</foreign> gehyran; <foreign>ET CETERA</foreign>.
 198.13. Ealswa on ðrowigendlicum, ac on ðære þriddan
geðeodnysse byð se <foreign>e</foreign> sceort on andwerdre tide: <foreign>legor</foreign> ic eom geræd,
<foreign>legeris; loquor</foreign> ic sprece, <foreign>loqueris</foreign>.
 198.15. On <foreign>FVTVRVM</foreign> he byð lang <foreign>legar, legeris, legetur</foreign> on
ðam oðrum hade and on ðam ðriddan; ealswa <foreign>loquar, loqueris,
loquetur</foreign>.
 198.18. Æghwar elles byð se <foreign>e</foreign> sceort.
 198.18. On <foreign>IMPERATIVVM</foreign> byð se <foreign>a</foreign> lang on ðam oðrum hade:
<foreign>legatur, loquatur; ET CETERA</foreign>.
 199.1. <foreign>DE VERBIS ANOMALIS Oðð INEQVALIBVS</foreign>.
 199.2. Sume word synd gehatene <foreign>ANOMALA</foreign> oþþe <foreign>INEQVALIA</foreign>.
 199.2. <foreign>ANOMALVS</foreign> is unemne, <foreign>INEQVALIS</foreign> ungelic: hi synd swa
gehatene, forðan ðe hi ne gað na, swaswa oðre word, on sumere stowe.
 199.6. <foreign>Fero</foreign> ic bere gæð ðus: <foreign>fers</foreign> ðu berst, <foreign>fert</foreign> he
berð; <foreign>ET PLVRALITER        ferimus</foreign> we berað, <foreign>fertis</foreign> ge berað,
<foreign>ferunt</foreign> hi berað.
 199.8. <foreign>PRAETERITVM INPERFECTVM ferebam</foreign> ic bær <foreign>ET CETERA</foreign>.
 199.9. <foreign>PRAETERITO PERFECTO tuli</foreign> ic bær, <foreign>tulisti ET CETERA</foreign>.
 199.10. <foreign>IMPERATIVVM fer</foreign> ber ðu, <foreign>ferat</foreign> bere he <foreign>ET CETERA</foreign>.
 199.11. <foreign>OPTATIVO MODO utinam ferrem, ferres</foreign>.
 199.11. <foreign>INFINITIVO ferre</foreign> beran.
 199.12. On eallum oðrum stowum hit fyligð þære ðriddan
geðeodnysse.
 199.14. <foreign>Volo</foreign> ic wylle, <foreign>uis</foreign> ðu wylt, <foreign>uult</foreign> he wyle; <foreign>ET
PLVRALITER uolumus</foreign> we wyllað, <foreign>uultis</foreign> ge wyllað, <foreign>uolunt</foreign> hi wyllað.
 200.1. Næfð ðis word nænne <foreign>IMPERATIVVM,</foreign> forðan ðe
se willa sceal beon æfre frig.
 200.2. <foreign>OPTATIVVM utinam uellem</foreign> eala gyf ic wolde; <foreign>FVTVRO utinam
uelim</foreign> eala gyf ic wylle gyt.
 200.4. Ealswa on <foreign>SVBIVNCTIVO: PRAESENS cum uelim</foreign> on anum elle,
<foreign>PRAETERITO INPERFECTO cum uellem</foreign> on twam ellum.
 200.6. <foreign>INFINITIVO uelle</foreign> wyllan.
 200.6. On eallum oðrum stowum hit gæð æfter ðære
ðriddan geðeodnysse.
 200.8. Of ðam gefeged <foreign>nolo</foreign> ic nelle, <foreign>non uis</foreign> þu nelt, <foreign>non
uult</foreign> he nele; <foreign>ET PLVRALITER nolumus</foreign> we nellað, <foreign>non uultis</foreign> ge nellað,
<foreign>nolunt</foreign> hi nellað.
 200.10. Ðis word hæfð <foreign>IMPERATIVVM noli</foreign> nelle ðu,
<foreign>nolite</foreign> nelle ge.
 200.12. <foreign>utinam nollem</foreign>.
 200.12. <foreign>cum nollem</foreign>.
 200.12. <foreign>nolle</foreign> nellan; <foreign>ET CETERA</foreign>.
 200.13. <foreign>Edo</foreign> ic ete, <foreign>es</foreign> ðu etst, <foreign>est</foreign> he et; <foreign>ET PLVRALITER
edimus</foreign> we etað, <foreign>editis</foreign> ge etað, <foreign>edunt</foreign> hi etað and swa forð
æfter þære ðriddan geðeodnysse.
 200.15. <foreign>OPTATIVO utinam essem</foreign> eala gif ic æte.
 200.16. <foreign>esse</foreign> etan; <foreign>ET CETERA</foreign>.
 201.1. <foreign>Eo</foreign> ic fare, <foreign>is</foreign> ðu færst, <foreign>it</foreign> he færð; <foreign>ET
PLVRALITER imus</foreign> we farað, <foreign>itis</foreign> ge farað, <foreign>eunt</foreign> hi farað.
 201.3. <foreign>PRAETERITO INPERFECTO ibam</foreign>.
 201.3. <foreign>PERFECTO iui</foreign>.
 201.3. <foreign>FVTVRO ibo</foreign>.
 201.4. <foreign>i</foreign> far ðu, <foreign>eat</foreign> fare he.
 201.4. <foreign>INFINITIVO ire; ET CETERA</foreign>.
 201.4. Ealswa of ðam gefegede.
 201.5. Eft <foreign>queo</foreign> ic mæg, <foreign>FVTVRO quibo, INFINITIVO quire</foreign>.
 201.6. <foreign>ueneo</foreign> ic gange to ceape oððe ic beo geseald, <foreign>uenibam,
ueniui, uenibo ET CETERA</foreign>.
 201.8. <foreign>Sum</foreign> ic eom is edwistlic word and gebyrað to gode anum
synderlice, forðan þe god is æfre unbegunnen and ungeendod on him sylfum
and ðurh hine sylfne wunigende.
 201.11. <foreign>sum</foreign> ic eom, <foreign>es</foreign> ðu eart, <foreign>est</foreign> he is; <foreign>ET PLVRALITER
sumus</foreign> we synd, <foreign>estis</foreign> ge synd, <foreign>sunt</foreign> hi synd.
 201.13. <foreign>PRAETERITO INPERFECTO eram</foreign> ic wæs, <foreign>eras, erat</foreign>.
 201.13. <foreign>PRAETERITO PERFECTO fui</foreign> and swa forð, swaswa on
ðrowigendlicum worde stent awriten.
 201.15. <foreign>FVTVRO ero</foreign> ic beo, <foreign>eris, erit; ET PLVRALITER erimus,
eritis, erunt</foreign>.
 202.1. <foreign>IMPERATIVO sis</foreign> beo ðu, <foreign>sit</foreign> beo he; <foreign>ET PLVRALITER
simus</foreign> beon we, <foreign>sitis, sint</foreign>.
 202.3. <foreign>fvtvro esto</foreign> beo ðu, <foreign>sit; et plvraliter estote</foreign> beon ge,
<foreign>sunto</foreign> oððe <foreign>suntote</foreign> beon hi.
 202.4. <foreign>OPTATIVO FVTVRO utinam sim</foreign>.
 202.5. <foreign>cum sim; ET CETERA</foreign>.
 202.5. Ealswa gað of ðisum gefegede <foreign>praesum</foreign> ic begyme
oððe ic fore eom, <foreign>praees, praeest; adsum</foreign> ic æteom oððe her ic
eom.
 202.7. <foreign>prosum</foreign> ic fremige, <foreign>prodes, prodest d</foreign> betwux; <foreign>ET
PLVRALITER prosumus</foreign> we fremiað, <foreign>prodestis, prosunt</foreign>.
 202.9. <foreign>PRAETERITO INPERFECTO proderam; PERFECTO profui; ET
CETERA</foreign>.
 202.10. <foreign>desum</foreign> ic eom wana of ðam getele, <foreign>dees, deest</foreign>.
 202.11. <foreign>deest mihi pecunia</foreign> me ys feos wana, <foreign>desunt mihi nummi</foreign>
me synd wana penegas; <foreign>ET SIMILIA</foreign>.
 203.1. <foreign>DE VERBIS DEFECTIVIS</foreign>.
 203.2. Sume word syndon gehatene <foreign>DEFECTIVA,</foreign> þæt synd
ateorigendlice, forðan ðe hi ateoriað on sumere stowe.
 203.4. <foreign>ferio</foreign> ic slea næfð nænne <foreign>PRAETERITVM PERFECTVM,</foreign>
butan hit nime of oþrum worde ðæs ylcan andgites: <foreign>percutio</foreign> ic slea,
<foreign>percussi</foreign> ic sloh.
 203.6. <foreign>fero</foreign> ic bere macað <foreign>PRAETERITVM tuli</foreign> of ðam worde
<foreign>tollo</foreign> ic nime oððe bere.
 203.8. <foreign>sisto</foreign> ic sette nimð <foreign>PRAETERITVM</foreign> of <foreign>statuo</foreign> ic sette,
<foreign>statui</foreign>.
 203.9. <foreign>furo</foreign> ic wede <foreign>furis, furit</foreign> macað <foreign>insaniui</foreign> of
<foreign>insanio</foreign> ic wede.
 203.10. <foreign>uescor</foreign> ic gereordige <foreign>uesceris, uescitur</foreign> is <foreign>DEPONENS</foreign>
and nimð <foreign>PRAETERITVM pastus sum</foreign> of ðam worde <foreign>pascor</foreign> ic eom afed
oððe gelæswod.
 203.12. <foreign>medeor</foreign> ic lacnige nimð <foreign>PRAETERITVM</foreign> of <foreign>medicor,
medicatus sum</foreign>.
 203.14. <foreign>reminiscor</foreign> ic gemune nimð of <foreign>recordor recordatus sum</foreign>
ic gemunde.
 204.1. <foreign>cresco</foreign> ic wexe nimð of <foreign>cerno</foreign> ic geseo <foreign>PRAETERITVM
creui</foreign> ic weox oððe geseah.
 204.2. <foreign>maereo</foreign> ic gnornige macað <foreign>PRAETERITVM maestus sum:</foreign> hit
sceolde macian <foreign>maerui,</foreign> ac se gewuna hit ne geðafað of ðisum is
<foreign>maeror</foreign> gnornung.
 204.5. <foreign>mereor</foreign> ic geearnige macað <foreign>merui</foreign> ic geearnode oððe
<foreign>meritus sum</foreign> of ðam is <foreign>meritum</foreign> geearnung.
 204.8. Fif word synd gecwedene <foreign>NEVTRA PASSIVA,</foreign> forðan ðe hi
maciað heora <foreign>PRAETERITVM,</foreign> swaswa ðrowigendlice word; ðreo ðære
oðre/ geðeodnysse: <foreign>gaudeo</foreign> ic blissige, <foreign>gauisus sum; audeo</foreign> ic dear,
<foreign>ausus sum</foreign> oþðe <foreign>fui; soleo</foreign> ic gewunige, <foreign>solitus sum</foreign> oððe <foreign>fui</foreign>
ðis word næfð nænne <foreign>FVTVRVM,</foreign> forðan ðe þæt andgyt nele.
 204.13. Of ðære ðriddan geðeodnysse <foreign>fido</foreign> ic truwige,
<foreign>fisus/ sum; fio</foreign> ic eom geworden oððe geworht, <foreign>factus sum</foreign>.
 204.15. Of <foreign>fido</foreign> byð gefeged <foreign>confido</foreign> ic truwige, <foreign>confisus
sum</foreign> ic truwode.
 204.16. <foreign>facio</foreign> ic wyrce is <foreign>NEVTRVM</foreign> and togeanes ðam worde is
<foreign>fio</foreign> ðrowigendlic.
 205.1. Sume word habbað gelice <foreign>PRAESENS,</foreign> þæt is andweard,
and <foreign>PRAETERITVM: odi</foreign> ic hatige and <foreign>odi</foreign> ic hatede, ac we cweðað hwilon
<foreign>odio/ habeo</foreign> ic hæbbe on hatunge, swaswa stent on ðam sealme <foreign>iniquos
odio habui</foreign> þa unrihtwisan ic hæfde on hatunge.
 205.5. Of ðam is <foreign>PARTICIPIVM osus</foreign> and gefeged <foreign>exosus</foreign> and
<foreign>perosus</foreign> and sæte oððe onscunigendlic and nama <foreign>osor osoris</foreign> feond
oððe hatigend.
 205.8. <foreign>noui</foreign> ic cann oððe ic wat, <foreign>noui</foreign> ic wiste; of ðam is
nama <foreign>notus</foreign> cuð and gefeged <foreign>ignotus</foreign> uncuð.
 205.10. <foreign>memini</foreign> ic gemune nu and <foreign>memini</foreign> ic gemunde;
<foreign>IMPERATIVVM/ memento</foreign> gemun ðu, <foreign>mementote</foreign> gemune ge.
 205.12. <foreign>PRISCIANUS</foreign> cwæð eac <foreign>meminens</foreign> gemunende
<foreign>PARTICIPIUM</foreign>.  on oðrum stowum hi ateoriað.
 205.14. <foreign>memor esto</foreign> is of twam dælum: <foreign>esto</foreign> beo ðu, <foreign>memor</foreign>
gemyndig.
 205.15. <foreign>coepi</foreign> ic ongan hæfð <foreign>PRAETERITVM, coepisti</foreign> þu
ongunne, <foreign>coepit</foreign> he ongan; <foreign>ET PLVRALITER coepimus, coepistis, coeperunt:</foreign>
næfð hit na mare, buton <foreign>coeptus</foreign> ongunnen <foreign>PARTICIPIVM</foreign> and <foreign>coepta,
coeptum/</foreign>.
 206.4. Sume word synd gecwedene <foreign>INPERSONALIA,</foreign> þæt synd butan
hade.
 206.5. Hi habbað þone ðriddan had and synd ateorigendlice:
<foreign>iuuat</foreign> gelustfullað, <foreign>stat</foreign> stent, <foreign>constat</foreign> swutol is.
 206.7. Ic wylle secgan, hwæt hi ealle habbað and hu hi beoð
geðeodde.
 206.8. Sume hi teoð <foreign>NOMINATIVVM CASVM</foreign>.
 206.9. <foreign>restat</foreign> to lafe is; and <foreign>IOSEPH</foreign> cwæð: <foreign>adhuc restant
anni quinque</foreign> gyt ðar synd fif gear to lafe.
 206.10. <foreign>iuuat me</foreign> me gelustfullað: her is <foreign>ACCVSSATIVVS;</foreign>
ealswa <foreign>delectat</foreign> gelustfullað <foreign>me, te, illum</foreign>.
 206.12. <foreign>DATIVVS: uacat mihi</foreign> ic eom æmtig, <foreign>uacat nobis;
uacate lectioni</foreign> æmtigað eow to rædinge; <foreign>uacans est lectionibus</foreign> he
begæð his rædincge.
 207.1. <foreign>licet mihi bibere</foreign> mot ic drincan, <foreign>mihi licuit</foreign> ic moste,
<foreign>tibi licet, nobis licet, si nobis liceret</foreign> gyf we moston; <foreign>INFINITIVVM licere</foreign>
beon alyfed and <foreign>licuisse</foreign> and <foreign>licitum esse; licentia</foreign> is leaf.
 207.4. <foreign>placet mihi</foreign> me gelicað, <foreign>libet mihi</foreign> me gelustfullað;
<foreign>placuit, libuit; libens</foreign> lustbære.
 207.6. Ealswa <foreign>liquet</foreign> swutol is, <foreign>conuenit</foreign> gerist, <foreign>euenit</foreign>
becom, <foreign>accidit</foreign> gelamp, <foreign>expedit</foreign> fremað <foreign>mihi, tibi, nobis; ET CETERA</foreign>.
 207.8. <foreign>ACCVSSATIVO taedet me</foreign> me aðryt: <foreign>taedet animam meam
uitae meae,</foreign> cwæð <foreign>IOB</foreign>.
 207.9. <foreign>decet</foreign> gedafenað, <foreign>me decet, nos decet; decuit</foreign>
gedafenode.
 207.10. Ealswa <foreign>oportet</foreign> gedafenað, <foreign>oportuit</foreign>.
 207.11. <foreign>poenitet me</foreign> me ofðincð, <foreign>poenituit, poenitere</foreign>
behreowsian/ <foreign>poenitentia</foreign> behreowsung oððe dædbot.
 207.13. <foreign>me pudet</foreign> me sceamað, <foreign>puduit, pudere</foreign>.
 207.14. <foreign>me piget</foreign> me ne lyst, <foreign>piguit, pigere pigritia</foreign>
slæwð.
 207.15. <foreign>miseret me</foreign> me ofhrywð, <foreign>misertum est miseria</foreign>
yrmð.
 207.16. <foreign>latet</foreign> digele is <foreign>me, te, nos</foreign>.
 207.16. <foreign>liquet</foreign> swutel is <foreign>nobis</foreign> us <foreign>et omnibus</foreign> and eallum.
 208.1. Ac ðas word and ðyllice nabbað nænne <foreign>FVTVRVM
INFINITIVVM: poenitere, poenituisse</foreign> behreowsian; næfð hit na mare, and
ealle ða word, þe nabbað <foreign>SOPINVM,</foreign> nabbað eac ðysne <foreign>FVTVRVM</foreign>.
 208.5. Ealle ðrowigendlice word and <foreign>DEPONENTIA</foreign> oððe
<foreign>COMMVNIA</foreign> synd ateorigendlice on <foreign>PRAETERITVM,</foreign> ac hi gefyllað swa ðeah
heora declinunge mid ðam worde <foreign>sum: amatus sum</foreign> oððe <foreign>fui ET CETERA</foreign>.
 208.9. Þæt ylce word <foreign>sum</foreign> ic eom and <foreign>uolo</foreign> ic wylle
ateoriað on ðam toweardan <foreign>infinitivvm</foreign> and <foreign>sopinvm</foreign> and fela oðre, ðe
geendiað on <foreign>sco: posco</foreign> ic bidde, <foreign>compesco</foreign> ic gestille <foreign>et cetera</foreign>.
 208.13. <foreign>Aio</foreign> ic cweðe, <foreign>ais</foreign> ðu cwyðst, <foreign>ait</foreign> he cwyð:
<foreign>et plvraliter aiunt</foreign> hi cweðað.
 208.14. <foreign>Praeterito inperfecto aiebat</foreign> he cwæð þreora stafa
gefeg, <foreign>aiebant</foreign> hi cwædon.
 208.16. <foreign>Praeteritvm perfectvm ait</foreign> he cwæð.
 208.16. <foreign>Imperativvm ai</foreign> cweð ðu.
 208.17. Næfð ðis word na mare.
 208.18. <foreign>Fores</foreign> hæfð <foreign>optativvm utinam forem</foreign> eala gyf ic
wære, <foreign>utinam fores</foreign> eala gyf ðu wære, <foreign>utinam foret</foreign> eala gif he
wære/; <foreign>et plvraliter utinam forent</foreign>.
 209.2. Ealswa on <foreign>svbivnctivo,</foreign> and <foreign>infinitivvm fore</foreign> wesan.
 209.4. <foreign>Cedo</foreign> is <foreign>imperativvm: cedo mihi</foreign> sege me, <foreign>cedite</foreign>
secgað.
 209.5. <foreign>infit</foreign> he cwæð.
 209.5. Nabbað ðas word na mare.
 209.6. <foreign>Inquio</foreign> ic cweðe, <foreign>inquis</foreign> ðu cweðst, <foreign>inquit</foreign> he
cwyð; <foreign>et plvraliter inquiunt</foreign> hi cweðað.
 209.7. <foreign>Praeteritvm inquisti</foreign> ðu cwæde.
 209.8. <foreign>Fvtvrvm inquiam</foreign> ic cweðe gyt.
 209.9. <foreign>Imperativvs inque</foreign> cweð ðu, <foreign>inquiat</foreign> cweðe he.
 209.9. Gyf ðær hwæt mare byð, þonne gæð þæt
æfter ðære ðriddan geðeodnysse.
 209.12. <foreign>Quaeso</foreign> ic bidde and <foreign>quaesumus</foreign> we biddað.
 209.12. Sume cweðað eac <foreign>quaesere</foreign> biddan.
 209.14. <foreign>Aue</foreign> and <foreign>salue</foreign> habbað <foreign>imperativvm,</foreign> and hi synd
gretingword: <foreign>aue</foreign> oððe <foreign>salue</foreign> beo gesund; <foreign>et plvraliter auete, saluete</foreign>
beoð gesunde.
 209.16. <foreign>faxo</foreign> is towerdre tide.
 210.1. <foreign>faxo</foreign> ic do gyt, <foreign>faxis</foreign> ðu dest, <foreign>faxit</foreign> he deð.
 210.1. Nabbað þas word na mare.
 210.3. <foreign>Meio</foreign> ic mige.
 210.3. <foreign>Imperativvm meite</foreign> mige ge.
 210.3. <foreign>Infinitivvm meiere</foreign> migan ðreora stafa gefeg.
 210.4. <foreign>ouat</foreign> blissað and <foreign>participivm ouans</foreign> blissigende.
 210.5. Nabbað þas word na mare.
 210.7. Sume word maciað heora <foreign>imperativvm</foreign> on <foreign>c: facio</foreign> ic do
oððe wyrce, <foreign>fac</foreign> do; <foreign>dic</foreign> sege; <foreign>duc</foreign> læd; forðan ðe <foreign>face</foreign> is
<foreign>ablativvs</foreign> of ðam naman, ðe is <foreign>fax</foreign> blysa, and <foreign>duce</foreign> is <foreign>ablativvs</foreign> of
ðam naman <foreign>dux</foreign> latteow.
 210.10. <foreign>fero</foreign> ic bere macað <foreign>imperativvm fer</foreign> ber, forðan ðe
<foreign>fere</foreign> is <foreign>adverbivm: fere</foreign> forneah.
 210.13. <foreign>Imperativvs</foreign> is bebeodenlic, ac swa ðeah we hit
awendað oft to gebede.
 210.14. <foreign>miserere mei, deus</foreign> miltsa me, god; <foreign>exaudi, deus,
orationem meam</foreign> gehyr, god, min gebed: on ðisum and swylcum is gebed and na
hæs.
 211.1. <foreign>De specie</foreign>.
 211.2. <foreign>Species</foreign> is hiw, <foreign>primitiva</foreign> frumcenned and <foreign>dirivativa</foreign>
ofgangende.
 211.3. Ealle ða eahta <foreign>partes</foreign> fornean habbað þas twa hiw.
 211.4. <foreign>lego</foreign> ic ræde is frumcenned.
 211.4. Þonne cymð of ðam <foreign>lecturio</foreign> me lyst rædan.
 211.5. Þis hiw is gehaten <foreign>meditativa species,</foreign> þæt is
smeagendlic hiw, and ealle ða word gað æfter ðære feorðan
geðeodnysse, ðeah ðe þa word, ðe hi of cumað, beon mislicra
geðeodnyssa.
 211.9. <foreign>amo</foreign> ic lufige, <foreign>amaturio</foreign> me lyste lufian; <foreign>dictaturio</foreign> me
lyste dihtan; <foreign>docturio</foreign> me lyste tæcan; <foreign>esurio</foreign> me hingrað; <foreign>scripturio</foreign>
me lyste writan; <foreign>auditurio</foreign> me lyste gehyran; <foreign>dormiturio</foreign> me lyste slapan;
<foreign>et similia</foreign>.
 211.13. <foreign>De inchoativis</foreign>.
 211.14. Oðer hiw is gehaten <foreign>inchoativa,</foreign> þæt is
onginnendlic, forðan ðe hit getacnað weorces anginn, and cymð of
oðrum wordum.
 212.2. <foreign>caleo</foreign> ic wearmige and of ðam <foreign>calesco</foreign> ic onginne to
wearmigenne/; <foreign>horreo</foreign> ic andðracige, <foreign>horresco</foreign> ic onginne to
anðracigenne.
 212.4. Ealle hi beoð acennede of ðam oðrum hade, gyf ðu
dest ænne <foreign>co</foreign> þar to.
 212.6. <foreign>ardeo</foreign> ic byrne, <foreign>ardes</foreign> ðu byrnst; <foreign>ardesco</foreign>.
 212.7. <foreign>palleo</foreign> ic blacige, <foreign>pallesco</foreign> ic onginne to blacigenne.
 212.8. <foreign>albeo</foreign> ic hwitige, <foreign>albesco</foreign>.
 212.8. <foreign>dureo</foreign> ic heardige, <foreign>duresco</foreign>.
 212.9. <foreign>liqueo</foreign> ic mylte, <foreign>liquesco</foreign>.
 212.9. <foreign>marceo</foreign> ic clinge, <foreign>marcesco</foreign>.
 212.10. <foreign>luceo</foreign> ic onlihte oððe scine, <foreign>lucesco</foreign>.
 212.10. <foreign>cupio</foreign> ic gewilnige, <foreign>cupisco</foreign> and <foreign>concupisco</foreign>.
 212.11. <foreign>tremo</foreign> ic bifige, <foreign>tremisco</foreign>.
 212.12. <foreign>uiuo</foreign> ic lybbe, <foreign>uiuisco</foreign> and <foreign>reuiuisco</foreign> ic geedcucige.
 212.13. <foreign>dormio</foreign> ic slape, <foreign>dormisco</foreign>.
 212.13. <foreign>amo</foreign> ic lufige, <foreign>amasco</foreign>.
 212.14. <foreign>labo</foreign> ic ætslide, <foreign>labasco.  uesperasco</foreign> me
geæfnað is ðisum gelic.
 212.15. Ealle ðas word and ða oðre <foreign>meditativa</foreign> nabbað
nænne <foreign>praeteritvm perfectvm</foreign> ne <foreign>plvsqvamperfectvm</foreign> ne towerde tide on
<foreign>svbivnctivo</foreign>.
 213.1. <foreign>hio</foreign> ic ginige, <foreign>hias,</foreign> macað <foreign>hisco</foreign>.
 213.2. Syndon eac sume word ðysum gelice, ðe ne syndon na
<foreign>inchoativa: pasco</foreign> ic læswige, <foreign>posco</foreign> ic bidde <foreign>et similia</foreign>.
 213.5. <foreign>DE VERBIS FREQVENTATIVIS</foreign>.
 213.6. Sume word synd gecwedene <foreign>FREQVENTATIVA,</foreign> þæt synd
gelomlæcende, forðan ðe hi getacniað gelomlæcunge, þonne man sum
ðingc gelome deð.
 213.8. <foreign>rogo</foreign> ic bidde and of ðam <foreign>rogito</foreign> ic bidde gelome.
 213.9. <foreign>uolo</foreign> ic fleo, <foreign>uolas; uolito</foreign> ic flicerige.
 213.10. Ðas word synd ealle þære forman geðeodnysse and
maciað gelome <foreign>PASSIVA</foreign>.
 213.11. <foreign>INCHOATIVA</foreign> synd ðære ðriddan geðeodnysse and
<foreign>NEVTRA,</foreign> swaswa <foreign>MEDITATIVA</foreign>.
 213.13. Eft <foreign>quaero</foreign> ic sece, <foreign>quaerito; quaeso</foreign> ic bidde,
<foreign>quaesito; domo</foreign> ic gewylde oððe temige, <foreign>domito; fugio</foreign> ic fleo, <foreign>fugito;
nosco</foreign> ic oncnawe, <foreign>noscito</foreign>.
 213.15. <foreign>IN SO</foreign>.
 213.15. Sume geendiað on <foreign>so: mergo</foreign> ic besence, <foreign>merso</foreign> ic
doppete; <foreign>curro</foreign> ic yrne, <foreign>curso</foreign> oððe <foreign>cursito</foreign> of ðam is <foreign>cursor</foreign>
rynel; <foreign>ET SIMILIA</foreign>.
 214.3. Sume geendiað on <foreign>xo: necto</foreign> ic cnytte, <foreign>nexo</foreign> ic cnytte
gelome; <foreign>flecto</foreign> ic gebige, <foreign>flexo</foreign>.
 214.5. Sume geendiað on <foreign>xor: amplector</foreign> ic ymbclyppe,
<foreign>amplexor</foreign>.
 214.6. <foreign>sequor</foreign> ic fylige, <foreign>sector; ET SIMILIA</foreign>.
 214.7. Sume word synd gecwedene <foreign>DESIDERATIVA,</foreign> þæt synd
gewilnigendlice: <foreign>uideo</foreign> ic geseo and of ðam <foreign>uiso</foreign> me lyst geseon; <foreign>facio</foreign>
ic do, <foreign>facesso; capio</foreign> ic gelæcce, <foreign>capesso; lacero</foreign> ic toslite,
<foreign>lacesso</foreign>.
 214.10. Ðas word and ðyllice synd ðære ðriddan
geðeodnysse: gif hi wæron <foreign>FREQVENTATIVA,</foreign> þonne wæron hi ðære
forman geðeodnysse.
 214.14. Gyt synd manega oðre word of oðrum wordum: <foreign>garrio</foreign> ic
gyrre, <foreign>garrulo</foreign> ic hlyde; <foreign>albo</foreign> ic hwitige, <foreign>albico</foreign> ic hwitige; <foreign>uello,
uellico</foreign> ic wyrtwalige; <foreign>fodio</foreign> and <foreign>fodico</foreign> ic delfe; <foreign>nutrio, nutrico</foreign> and
<foreign>nutricor</foreign> ic fede.
 215.3. Sume word cumað eac of namum.
 215.3. <foreign>pater</foreign> fæder and of ðam <foreign>patro</foreign> ic gefremme and
<foreign>patrisso</foreign> ic geefenlæce minum fæder.
 215.5. <foreign>graecus</foreign> grecisc: of ðam <foreign>graecisso</foreign> and <foreign>graecor</foreign> ic
leornige grecisc.
 215.6. <foreign>philosophus</foreign> is se ðe lufað wisdom: of ðam is word
<foreign>philosophor</foreign> ic smeage embe wisdom.
 215.8. <foreign>poeta</foreign> sceop, <foreign>poetor</foreign> ic leornige sceopcræft.
 215.9. <foreign>architectus</foreign> cræftica, <foreign>architector</foreign> ic cræfte.
 215.10. Ealle mæst ðas word synd ðære forman
geðeodnysse.
 215.12. Nu cumað eft naman of wordum.
 215.12. <foreign>armo</foreign> ic gewæpnige.
 215.13. Hu mæg ic cweðan ic gewæpnige ðe, buton ic
ær hæbbe ða wæpnu ðe to gyfenne?
 215.14. Ærest byð se nama <foreign>arma</foreign> wæpnu, and of ðam byð
word <foreign>armo</foreign> ic wæpnige.
 215.16. Ealswa <foreign>os</foreign> muð and of ðam <foreign>oro</foreign> ic bidde; <foreign>aes</foreign>
bræs, <foreign>aero</foreign> ic brasige <foreign>aeras; aurum</foreign> gold, <foreign>auro</foreign> ic ofergylde <foreign>auras;
trutina</foreign> wæge, <foreign>trutino</foreign> ic wege <foreign>trutinas; ET SIMILIA</foreign>.
 216.1. Nu beoð eft naman of wordum: <foreign>doctor</foreign> lareow.
 216.2. Hwa byð lareow, buton he lære?
 216.2. Eallswa <foreign>lector</foreign> rædere, se ðe ræt; <foreign>piscator</foreign>
fiscere of ðam worde <foreign>piscor</foreign> ic fixige <foreign>piscaris; cantor</foreign> sangere; <foreign>uenator</foreign>
hunta; <foreign>ET SIMILIA</foreign>.
 216.5. Þus ðu miht tocnawan, hwænne nama cymð of worde,
hwænne word of naman.
 216.7. Syndon eac on anre geendunge ægðer ge word ge naman.
 216.8. <foreign>cudo</foreign> ic smiðige, <foreign>cudis</foreign> ðu smiðast: eft, gyf ðu
cweðst <foreign>hic cudo, huius cudonis,</foreign> ðonne byð hit nama smið.
 216.10. <foreign>palpo</foreign> ic grapige, <foreign>palpas; hic palpo</foreign> ðes blinda mann,
<foreign>huius palponis</foreign> ðyses blindan.
 216.11. <foreign>comedo</foreign> ic ete, <foreign>hic comedo</foreign> ðes oferetola mann. 
<foreign>uerbero</foreign> ic swinge and se ðe swingð.
 216.13. <foreign>caligo</foreign> me mistiað mine eagan and <foreign>haec caligo</foreign> ðes
mist.
 216.14. <foreign>propago</foreign> ic tyddrige and <foreign>haec propago</foreign> tyddrung oððe
boh.
 216.15. <foreign>lanio</foreign> ic toslite and <foreign>lanio</foreign> cwellere.
 216.16. <foreign>formido</foreign> ic forhtige <foreign>formidas</foreign> and <foreign>haec formido</foreign> ðeos
fyrhtu <foreign>huius formidinis</foreign>.
 217.1. <foreign>susurro</foreign> ic runige <foreign>susurras</foreign> and <foreign>hic susurro</foreign> ðes
runere oþþe wroht.
 217.3. <foreign>labor</foreign> ic ætslide, <foreign>laberis</foreign> and <foreign>hic labor</foreign> ðis
geswinc.
 217.4. <foreign>furor</foreign> ic stele <foreign>furaris</foreign> and <foreign>hic furor</foreign> þeos
hatheortnys.
 217.5. <foreign>amor</foreign> ic eom gelufod and <foreign>hic amor</foreign> ðeos lufu.
 217.6. <foreign>nitor</foreign> ic hycge <foreign>niteris</foreign> and <foreign>hic nitor</foreign> ðeos
beorhtnyss.
 217.7. <foreign>liquor</foreign> ic formylte <foreign>liqueris</foreign> and <foreign>hic liquor</foreign> ðes
wæta; <foreign>ET SIMILIA</foreign>.
 217.9. <foreign>DE FIGVRA</foreign>.
 217.10. <foreign>FIGVRA</foreign> is gefegednys oððe hiw.
 217.10. Twa hiw synd: <foreign>SIMPLEX</foreign> anfeald <foreign>cupio</foreign> ic gewilnige,
<foreign>taceo</foreign> ic suwige; <foreign>COMPOSITA</foreign> gefeged <foreign>concupio</foreign> ic gewilnige, <foreign>conticco</foreign> ic
samod suwige <foreign>ET SIMILIA</foreign>.
 217.14. Sume word awendað heora getacnunge on gefegednysse.
 217.15. <foreign>eo</foreign> ic fare is <foreign>NEVTRVM,</foreign> and of ðam beoð gefegede
<foreign>ACTIVA: adeo</foreign> ic to fare and <foreign>PASSIVVM adeor</foreign> ic eom offaren; <foreign>subeo</foreign> ic
undergange, <foreign>PASSIVVM subeor; ineo</foreign> ic onginne and <foreign>ineor</foreign>.
 218.1. <foreign>facio</foreign> ic wyrce <foreign>NEVTRVM;</foreign> of ðam <foreign>reficio</foreign> ic gereordige
and <foreign>reficior</foreign> ic eom gereordod and <foreign>DEPONENS uersificor</foreign> ic fersige oððe
ic wyrce fers <foreign>uersificaris, gratificor</foreign> ic gladige oððe ic ðancige
<foreign>gratificaris</foreign>.
 218.5. Eft <foreign>calefacio</foreign> ic wyrme me, <foreign>tepefacio</foreign> ic wlacige syndon
<foreign>NEVTRA</foreign>.
 218.6. <foreign>uenio</foreign> ic cume is <foreign>NEVTRVM</foreign> and of ðam <foreign>conuenio</foreign> ic
samod cume <foreign>ACTIVVM</foreign> and <foreign>conuenior PASSIVVM</foreign> ic eom samod cumen oððe me
gewearð; eallswa <foreign>inuenio</foreign> ic gemete and <foreign>inuenior</foreign> ic eom gemet.
 218.10. <foreign>sedeo</foreign> ic sitte and of ðam <foreign>obsideo</foreign> ic ymbsitte and
<foreign>obsideor</foreign> ic eom beseten.
 218.11. On oðre wisan <foreign>sentio</foreign> ic gefrede is <foreign>NEVTRVM</foreign> and of
ðam <foreign>adsentio</foreign> and <foreign>adsentior</foreign> ic geðafige, <foreign>dissentio</foreign> and <foreign>dissentior</foreign> ic
geunðwærige on anre getacnunge.
 218.14. <foreign>plecto</foreign> ic gewitnige is <foreign>ACTIVVM</foreign> and of ðam <foreign>amplector</foreign>
and/ <foreign>complector</foreign> ic ymbclyppe.
 218.16. <foreign>orior</foreign> ic upp aspringe is <foreign>DEPONENS</foreign> and of ðam <foreign>adorio
NEVTRVM</foreign> and <foreign>adorior DEPONENS</foreign> ic gesprece sumne mann.
 219.2. <foreign>partior</foreign> ic dæle and of ðam <foreign>bipertio</foreign> and <foreign>bipertior</foreign>
ic dæle on twa; <foreign>impertio</foreign> and <foreign>impertior</foreign> ic aspende oððe agyfe.
 219.4. <foreign>uerto</foreign> ic awende is <foreign>ACTIVVM</foreign> and of ðam <foreign>reuerto</foreign> and
<foreign>reuertor</foreign> ic gecyrre, <foreign>conuerto</foreign> and <foreign>conuertor</foreign> ic samod awende <foreign>NEVTRA</foreign> and
<foreign>DEPONENTIA</foreign>.
 219.7. <foreign>uerso</foreign> ic hwearftlige <foreign>ACTIVVM</foreign> and of ðam <foreign>conuersor</foreign> ic
drohtnige <foreign>conuersaris</foreign> and <foreign>controuersor</foreign> ic wiðerige <foreign>DEPONENTIA</foreign>.
 219.10. Sume word awendað heora cynn on ðam ylcan andgyte:
<foreign>labo</foreign> ic ætslide <foreign>labas NEVTRVM</foreign> and <foreign>labor</foreign> on ðam ylcan andgyte
<foreign>DEPONENS/</foreign>.
 219.13. Sume word awendað ægðer ge heora getacnunge ge hyra
declinunge.
 219.14. <foreign>mando</foreign> ic bebeode, <foreign>mandas</foreign> ðu bebytst; <foreign>mando</foreign> ic ete,
<foreign>mandis</foreign> ðu ytst.
 219.15. <foreign>fundo fundas</foreign> ic lecge grundweall; <foreign>fundo fundis</foreign> ic
ageote; <foreign>sero seras</foreign> ic scytte sum loc oððe hæpsige; <foreign>sero seris</foreign> ic
sawe.
 220.3. <foreign>uolo uolas</foreign> ic fleo; <foreign>uolo uis</foreign> ic wylle.
 220.4. <foreign>lego legas</foreign> ic gaderige; <foreign>lego legis</foreign> ic ræde.
 220.5. <foreign>dico dicas</foreign> ic halgige; <foreign>dico dicis</foreign> ic secge.
 220.5. <foreign>lauo lauas</foreign> ic ðwea; <foreign>lauo lauis</foreign> ic wæte.
 220.7. Sume word habbað an andgyt and gað on twa wisan.
 220.8. <foreign>denso densas</foreign> and <foreign>denseo denses</foreign> ic ðiccige.
 220.8. <foreign>strideo strides</foreign> and <foreign>strido stridis</foreign> ic cearcige.
 220.9. <foreign>ferueo</foreign> ic wealle <foreign>ferues</foreign> and <foreign>feruo feruis</foreign>.
 220.10. <foreign>cieo cies</foreign> and <foreign>cio cis</foreign> ic gelangige oððe
gelaðige.
 220.11. <foreign>dureo dures</foreign> and <foreign>duro duras</foreign> ic heardige.
 220.12. <foreign>tueor tueris</foreign> and <foreign>tuor tueris</foreign> ic gescylde.
 220.13. <foreign>oleo oles</foreign> and <foreign>olo olis</foreign> ic stince swote oððe ic
wexe.
 220.14. <foreign>excelleo excelles</foreign> and <foreign>excello excellis</foreign> ic oferðeo.
 220.15. <foreign>fulgeo fulges</foreign> and <foreign>fulgo</foreign> and <foreign>fulgis</foreign> ic scine.
 220.16. <foreign>sono sonas, sono sonis</foreign> ic swege.
 221.1. <foreign>uno unas</foreign> and <foreign>unio unis</foreign> ic geanlæce.  <foreign>orior oreris</foreign>
and/ <foreign>orior oriris</foreign> ic upp gange.
 221.2. <foreign>morior moreris, morior moriris</foreign> ic swelte.
 221.3. <foreign>potior poteris</foreign> and <foreign>potior potiris</foreign> ic bruce.
 221.4. Ðis word and <foreign>orior</foreign> synd swyðor ðære feorðan and
<foreign>morior</foreign> ðære ðriddan.
 221.6. Sume word habbað ane geendunge and ane declinunge and
habbað ma andgytu.
 221.7. <foreign>committo</foreign> ic befæste oððe syngige.
 221.8. <foreign>admitto</foreign> ic underfo oððe syngige.
 221.9. <foreign>sapio</foreign> ic wat oððe ic gesmæcce.
 221.9. <foreign>condo</foreign> ic timbrige oððe ic behyde.
 221.10. <foreign>ET SIMILIA</foreign>.
 221.11. Word beoð gefegede mid namum.
 221.11. <foreign>amplus</foreign> brad and of ðam <foreign>amplifico</foreign> ic gemenigfylde,
<foreign>amplificas/</foreign> ðu gemenigfyltst.
 221.13. <foreign>signum</foreign> tacn and of ðam <foreign>significo significas</foreign> ic
getacnige.
 221.14. Mid oðrum wordum: <foreign>calefacio</foreign> ic me wyrme, <foreign>calefio</foreign> ic
eom gewyrmed; <foreign>tepefio</foreign> ic eom gewlacod.
 222.2. Mid <foreign>ADVERBIVM: bene</foreign> wel, <foreign>benedico</foreign> ic bletsige oððe
ic wel secge; <foreign>male</foreign> yfele, <foreign>maledico</foreign> ic wyrige oððe yfele secge; <foreign>satis</foreign>
genoh, <foreign>satisfacio</foreign> ic fulbete oððe behreowsige.
 222.5. Mid <foreign>PRAEPOSITIONE: indico indicas</foreign> ic gebycnige, <foreign>indico
indicis</foreign> ic on gecweðe; <foreign>liquo liquas</foreign> ic hlyttrige and of ðam <foreign>eliquo</foreign> ic
oferhlyttrige; <foreign>consternor consternaris</foreign> ic eom ablicged <foreign>DEPONENS: in</foreign> and <foreign>e</foreign>
and <foreign>con</foreign> syndon foresetnyssa.
 222.10. Nelle we na swyðor her be ðam worde sprecan.
 222.11. Wel, gif ðis aht fremað.
 222.12. <foreign>INCIPIT ADVERBIVM</foreign>.
 222.13. <foreign>ADVERBIVM EST PARS ORATIONIS INDECLINABILIS, CVIVS
SIGNIFICATIO VERBIS ADICITVR; ADVERBIVM</foreign> is an dæl ledenspræce
undeclinigendlic, and his getacnung byð to wordum geðeod.
 223.2. <foreign>ADVERBIVM</foreign> mæg beon gecweden wordes gefera, forðan
ðe he byð æfre to wordum geðeod and næfð full andgit, buton he
mid worde beo.
 223.4. <foreign>sapienter</foreign> wislice is <foreign>ADVERBIVM</foreign>.
 223.5. Ic cweðe nu swutelicor: <foreign>sapienter loquor</foreign> wislice ic
sprece; <foreign>feliciter facis</foreign> gesælelice ðu dest; <foreign>humiliter precatur</foreign>
eadmodlice he bit.
 223.7. Ðisum dæle gelimpað ðreo ðing: <foreign>SPECIES, FIGVRA,
SIGNIFICATIO</foreign>.
 223.9. <foreign>SPECIES</foreign> is hiw, <foreign>primitiua</foreign> frumcenned and <foreign>DIRIVATIVA</foreign>
ofgangende.
 223.10. <foreign>PRIMITIVA</foreign> is <foreign>clam</foreign> digellice, <foreign>saepe</foreign> gelomlice;
<foreign>DIRIVATIVA clanculum</foreign> digellice, <foreign>saepius</foreign> gelomlicor and <foreign>saepissime</foreign>
gelomlicost.
 223.13. <foreign>FIGVRA</foreign> is gefegednys.
 223.13. <foreign>SIMPLEX</foreign> anfeald: <foreign>huc</foreign> hider, <foreign>prudenter</foreign> snotorlice;
<foreign>COMPOSITA adhuc</foreign> gyt, <foreign>lege adhuc</foreign> ræd gyt, <foreign>inprudenter</foreign> unsnotorlice; <foreign>ET
SIMILIA</foreign>.
 223.16. <foreign>SIGNIFICATIO</foreign> is getacnung, and ðes dæl hæfð
fela getacnunga.
 223.17. <foreign>TEMPORALIA</foreign> synd, ða ðe tida getacniað.
 224.1. <foreign>pridem</foreign> gefyrn, <foreign>olim</foreign> gefyrn, <foreign>nuper</foreign> niwan, <foreign>antea</foreign>
ær, <foreign>nudiustertius</foreign> on ærron dæg, <foreign>heri</foreign> gyrstan dæg, <foreign>hodie</foreign> to
dæg, <foreign>nunc</foreign> nu, <foreign>cras</foreign> to mergen, <foreign>aliquando</foreign> æt sumon cyrre.
 224.4. Sume getacniað ma tida ðus: <foreign>quando eram iuuenis</foreign> ða
ða ic wæs geong and axung: <foreign>quando uenisti?</foreign> hwænne com ðu?
 224.6. Towerdre tide: <foreign>quando ueniam ad te, doce me</foreign> ðonne ic
cume to ðe, tæc me.
 224.7. Eallswa <foreign>aliquando feci sic</foreign> hwilon ic dyde swa; <foreign>si
aliquando faciam sic</foreign> gyf ic æfre do swa; <foreign>ET CETERA</foreign>.
 224.9. Eallswa <foreign>dudum</foreign> gefyrn, <foreign>quondam</foreign> hwilon and <foreign>olim</foreign>
getacniað þreo tida: forðgewitene and andwerde and towerde.
 224.12. Sume synd <foreign>LOCALIA,</foreign> þæt synd stowlice, forðan ðe
hi getacniað stowa.
 224.13. <foreign>huc</foreign> hider, <foreign>illuc</foreign> þider.
 224.13. <foreign>ueni huc</foreign> gang hider.
 224.14. <foreign>uade illuc</foreign> gang þider.
 224.14. <foreign>quo uadis?</foreign> hwæder gæst ðu.
 224.15. On stowe: <foreign>hic</foreign> her, <foreign>illic</foreign> and <foreign>ibi</foreign> þar, <foreign>ubi</foreign> hwar;
<foreign>ubi est meus liber?</foreign> hwar is min boc?
 225.2. <foreign>illic iacet iuxta te</foreign> þar lið wiþ ðe.
 225.2. Fram stowe: <foreign>hinc</foreign> heonon, <foreign>illinc</foreign> ðanon, <foreign>istinc</foreign>
þanon, <foreign>inde</foreign> þanon, <foreign>unde</foreign> hwanon oððe ðanon.
 225.4. <foreign>hac</foreign> on ðas healfe, <foreign>illac</foreign> on ða healfe; <foreign>super</foreign>
wiðufan, <foreign>infra</foreign> wiðnyðan; <foreign>extra</foreign> wiðutan; <foreign>ultra</foreign> begeondan, <foreign>citra</foreign>
beheonon/; <foreign>sursum</foreign> upp, <foreign>deorsum</foreign> and <foreign>iosum</foreign> nyðer; <foreign>dextrorsum</foreign> on ða
swyðran healfe, <foreign>sinistrorsum</foreign> on ða wynstran healfe; <foreign>orientem uersum</foreign>
eastweard, <foreign>occidentem uersum</foreign> westweard; <foreign>aliorsum</foreign> elles hwæder.
 225.11. Sume synd <foreign>DEORTATIVA,</foreign> þæt synd forbeodendlice
oððe mistihtendlice.
 225.12. <foreign>ne: caue, ne hoc facias</foreign> warna, þæt ðu þæt ne
do.
 225.13. <foreign>neque: neque feci neque faciam</foreign> ne ic ne dyde ne ic ne
do.
 225.14. <foreign>nisi</foreign> oððe <foreign>ni: nisi dominus custodierit ciuitatem</foreign>
butan drihten gehealde ða burh; <foreign>ni fecissem</foreign> butan ic dyde.
 226.1. Swa ðeah ne synd na ealle ðas forbeodendlice.
 226.3. Sume syndan <foreign>ABNEGATIVA,</foreign> þæt synd wiðsacendlice, mid
ðam we wiðsacað.
 226.4. <foreign>non</foreign> nese: <foreign>fecisti hoc?</foreign> dydest ðu ðis?
 226.5. <foreign>non feci</foreign> ic ne dyde.
 226.5. <foreign>uis hoc?</foreign> wylt ðu ðis?
 226.6. <foreign>non</foreign> nese.
 226.6. Eft <foreign>haud</foreign> nates hwon, <foreign>numquam</foreign> næfre, <foreign>nec umquam fiat</foreign>
ne hit næfre ne gewurðe, <foreign>minime</foreign> nates hwon, <foreign>nullo modo</foreign> on nane wisan,
<foreign>nullatenus</foreign> nates hwon <foreign>ET SIMILIA</foreign>.
 226.10. Sume syndon <foreign>CON- VEL ADFIRMATIVA,</foreign> þæt synd
fæstnigende oððe seðende, mid ðam we aseðað ure spræce.
 226.12. <foreign>etiam</foreign> gea: <foreign>manducasti hodie?</foreign> æt ðu to dæg?,
<foreign>etiam, feci</foreign> gea, ic dyde.
 226.13. <foreign>bibisti?</foreign> drunc ðu? <foreign>nequaquam</foreign> nates hwon.
 226.14. Eft oðre <foreign>ADFIRMATIVA: profecto</foreign> witodlice; <foreign>scilicet</foreign>
and <foreign>uidelicet</foreign> gewislice; <foreign>quippe</foreign> and <foreign>nemphe</foreign> witodlice; <foreign>sic est</foreign> swa hit
is; <foreign>ET SIMILIA</foreign>.
 227.3. Sume synd <foreign>IVRATIVA,</foreign> þæt synd swerigendlice.
 227.4. <foreign>per</foreign> ðurh: <foreign>iuro per deum</foreign> ic swerige ðurh god; <foreign>per
meum caput</foreign> ðurh min heafod; <foreign>per nostram fraternitatem, uerum dico</foreign> ðurh
uncer broðorrædene, ic secge soð.
 227.7. Ac Crist sylf us forbead ælcne að and het us ure
spræce þus afæstnian: <foreign>est?</foreign> is hit swa?
 227.8. <foreign>est</foreign> hit is; <foreign>non?</foreign> nis hit swa?
 227.9. <foreign>non</foreign> hit nis.
 227.9. Ma syndon swergendlice <foreign>ADVERBIA,</foreign> ac hwæt sceolon hi
gesæde, nu we swerian ne moton?
 227.12. Sume syndon <foreign>OPTATIVA,</foreign> þæt synd gewiscendlice.
 227.13. <foreign>utinam haberem pecuniam</foreign> eala gif ic hæfde feoh.
 227.13. <foreign>o</foreign> and <foreign>si</foreign> getacniað þæt ylce: <foreign>o si haberem</foreign> eala
gyf ic hæfde.
 227.16. Sume syndon <foreign>ORTATIVA,</foreign> þæt synd tihtendlice, mid
ðam we tihtað oðre forð.
 228.1. <foreign>heia</foreign> nula; <foreign>age</foreign> nula: þis is eac menigfealdlice
<foreign>agite</foreign> nu ge la.
 228.2. Oðer is ðis, oðer is word <foreign>ago</foreign> ic do and <foreign>IMPERATIVVM
age</foreign> do ðu, <foreign>agite</foreign> do ge.
 228.5. Sume syndon <foreign>REMISSIVA,</foreign> þæt synd aslacigendlice.
 228.6. <foreign>paulatim</foreign> lytlum, <foreign>sensim</foreign> stundmælum , <foreign>suauiter</foreign>
softe, <foreign>pedetemtim</foreign> fægere.
 228.8. Sume synd <foreign>QVALITATIS,</foreign> ða getacniað hwylcnysse, hu hit
gedon sy.
 228.9. <foreign>prudenter</foreign> snotorlice, <foreign>inprudenter</foreign> unsnotorlice; <foreign>bene</foreign>
wel, <foreign>male</foreign> yfele.
 228.10. <foreign>pulchre cantat</foreign> fægere he singð.
 228.11. <foreign>expresse loquitur</foreign> swutollice he sprecð.
 228.13. Sume syndon <foreign>QVANTITATIS,</foreign> ða getacniað mycelnysse
oððe lytelnesse.
 228.14. <foreign>multum</foreign> mycel, <foreign>parum</foreign> lytel, <foreign>nil</foreign> and <foreign>nihil</foreign> naht.
 228.16. Sume syndon <foreign>DVBITATIVA,</foreign> þæt synd twynigendlice.
 229.1. <foreign>forsan</foreign> wenunge.
 229.1. <foreign>forsitan</foreign> wenunge, <foreign>fortassis</foreign> and <foreign>fortasse</foreign> wenunge. 
ðas and ðyllice getacniað twynunge, hwæðer hit gewurðe oððe ne
gewurðe.
 229.4. <foreign>CONGREGATIVA</foreign> syndon gadrigendlice.
 229.4. <foreign>simul</foreign> samod, <foreign>una</foreign> samod, <foreign>pariter</foreign> samod.
 229.5. <foreign>simul manducant</foreign> samod hi etað.
 229.6. <foreign>pariter ambulant</foreign> ætgædere hi gað.
 229.7. <foreign>DISCRETIVA</foreign> synd syndrigendlice.
 229.7. <foreign>separatim</foreign> on sundron, <foreign>secrete</foreign> digellice, <foreign>singillatim
sedet</foreign> on sundron he sit, <foreign>diuise</foreign> todæledlice.
 229.10. Sume syndon <foreign>SIMILITVDINIS,</foreign> ða getacniað gelicnysse.
 229.11. <foreign>sic</foreign> swa, <foreign>sicut</foreign> swaswa.
 229.11. <foreign>sicuti fecisti</foreign> swaswa ðu dydest, <foreign>quasi homo</foreign> swaswa
man, <foreign>ut deus</foreign> swaswa god, <foreign>uti sponsus</foreign> swaswa brydguma, <foreign>uelut sapiens</foreign>
swaswa wita, <foreign>ueluti doctus</foreign> swaswa gelæred, <foreign>ceu puer</foreign> swaswa cild.
 229.16. <foreign>ORDINALIA</foreign> syndon endebyrdlice.
 229.16. <foreign>CONFESTIM</foreign> ðar rihte, <foreign>continuo</foreign> and <foreign>statim</foreign> and
<foreign>protinus</foreign> ðar rihte, <foreign>deinde</foreign> syðþan, <foreign>deinceps</foreign> and <foreign>postea</foreign>
syððan.
 230.3. <foreign>INTENTIVA</foreign> syndon geornfullice.
 230.3. <foreign>ualde</foreign> swyðe, <foreign>nimis</foreign> þearle, <foreign>nimium</foreign> mycclum,
<foreign>prorsus</foreign> eallunga, <foreign>penitus</foreign> mid ealle, <foreign>omnino</foreign> eallunge.
 230.6. <foreign>COMPARATIVA</foreign> synd wiðmetenlice.
 230.6. <foreign>magis</foreign> swiðor, <foreign>minus</foreign> hwonlicor, <foreign>melius</foreign> bet, <foreign>peius</foreign>
wyrs, <foreign>prudentius</foreign> snotorlicor, <foreign>iustius</foreign> rihtlicor.
 230.9. <foreign>SVPERLATIVA</foreign> þæt synd oferstigendlice.
 230.9. <foreign>maxime</foreign> swyðost, <foreign>minime</foreign> hwonlicost, <foreign>ocissime</foreign>
hrædlicost.
 230.10. Se forma stæpe is <foreign>POSITIVVS: iuste</foreign> rihtlice.
 230.11. Se oðer stæpe is <foreign>COMPARATIVVS: iustius</foreign> rihtlicor.
 230.12. Se ðridda stæpe is <foreign>SVPERLATIVVS: iustissime</foreign>
rihtlicost.
 230.13. Eft <foreign>prudenter</foreign> snotorlice, <foreign>prudentius</foreign> snotorlicor,
<foreign>prudentissime</foreign> snotorlicost.
 230.15. Eft <foreign>fortiter</foreign> stranglice, <foreign>fortius</foreign> stranglicor,
<foreign>fortissime</foreign> stranglicost.
 230.16. <foreign>ET SIMILIA</foreign>.
 231.1. <foreign>DIMINVTIVA</foreign> syndon wanigendlice.
 231.1. <foreign>clam</foreign> is digellice, and of ðam is wanigendlic <foreign>clanculum</foreign>
hwonlicor digellice.
 231.3. <foreign>bene</foreign> wel, and of ðam is <foreign>belle</foreign> na ealles swa wel,
<foreign>bellissime</foreign> ealra waclicost.
 231.5. <foreign>DEMONSTRATIVA</foreign> þæt synd eowigendlice.
 231.5. <foreign>en</foreign> efne oððe loca nu, her hit is; <foreign>en, adest
episcopus</foreign> efne, her is se bisceop; ealswa <foreign>ecce: ecce, uenit rex</foreign> efne nu, her
cymð se cyning.
 231.9. <foreign>INTERROGATIVA</foreign> synd axigendlice.
 231.9. <foreign>cur</foreign> hwi, <foreign>quare</foreign> for hwi, <foreign>quam ob rem</foreign> for hwi oððe
for ði, <foreign>ubi</foreign> hwar, <foreign>unde</foreign> hwanon, <foreign>quo</foreign> hwyder, <foreign>quando</foreign> hwænne.
 231.11. Sume ðas habbað þryfealde getacnunge.
 231.12. Gyf ic cweðe <foreign>ubi posuisti meum librum?</foreign> hwar ledest ðu
mine boc? þonne is se <foreign>ubi INTERROGATIVVM,</foreign> þæt is axigendlic.
 231.15. Gyf ic cweðe <foreign>tu scis, ubi tuus liber est</foreign> ðu wast,
hwar þin boc is, ðonne byð se <foreign>ubi RELATIVVM,</foreign> þæt is edlesendlic,
þæt is ongeancyrrendlic.
 231.17. Gyf ic cweðe <foreign>nescio, ubi inueniam meum librum</foreign> nat ic,
hwar ic finde mine boc, þonne byð se <foreign>ubi INFINITIVVM,</foreign> þæt is
ungeendigendlic.
 232.2. <foreign>quando uenisti?</foreign> hwanne com ðu? is <foreign>INTERROGATIVVM</foreign>.
 232.3. <foreign>quando eram iuuenis</foreign> ða ða ic wæs iung is
<foreign>RELATIVVM</foreign>.
 232.4. <foreign>quando ero doctus</foreign> hwænne beo ic gelæred is
<foreign>INFINITIVVM; quandoque</foreign> on sumne sæl.
 232.6. <foreign>NVMERALIA</foreign> syndon, ða ðe getacniað getel.
 232.6. <foreign>semel</foreign> æne, <foreign>bis</foreign> tuwa, <foreign>ter</foreign> þriwa, <foreign>quater</foreign> feower
siðon, <foreign>quinquies</foreign> fif siðon <foreign>ET CETERA</foreign>.
 232.9. Sume <foreign>ADVERBIA</foreign> syndon frumcennede, swaswa we ær
cwædon, and sume beoð of oðrum acennede.
 232.10. <foreign>prope</foreign> gehende is frumcenned, and <foreign>propius</foreign> gehendor
cymð of ðam.
 232.12. <foreign>ultra</foreign> begeondan, <foreign>ulterius</foreign> feor begeondan.
 232.13. <foreign>citra</foreign> beheonon, <foreign>citerius</foreign> hideror oððe gyt
beheonon.
 232.14. Sume hi cumað of namum.
 232.14. <foreign>felix</foreign> gesælig is nama, and of ðam cymð <foreign>ADVERBIVM
feliciter</foreign> gesæliglice.
 232.15. Ealswa <foreign>uir</foreign> wer, <foreign>uiriliter</foreign> werlice and <foreign>uiritim,</foreign>
þæt is geond gehwylce weras.
 232.17. <foreign>mulier</foreign> wif, <foreign>muliebriter</foreign> wiflice.
 233.1. <foreign>corpus</foreign> lichama, <foreign>corporaliter</foreign> lichamlice.
 233.1. <foreign>qualis</foreign> hwylc, <foreign>qualiter</foreign> hu.
 233.2. <foreign>alius</foreign> oðer, <foreign>aliter</foreign> elles.
 233.2. <foreign>genus</foreign> cynn, <foreign>generaliter</foreign> gemænelice.
 233.3. <foreign>species</foreign> hiw, <foreign>specialiter</foreign> synderlice.
 233.5. Sume cumað of wordum.
 233.5. <foreign>sto</foreign> ic stande, <foreign>statim</foreign> þar rihte.
 233.6. <foreign>punio</foreign> ic gewitnige, <foreign>inpune</foreign> unwitnigendlice oððe
butan wite.
 233.7. <foreign>abundo</foreign> ic genihtsumige, <foreign>abunde</foreign> genihtsumlice.
 233.9. Sume cumað of naman speliendan.
 233.9. <foreign>hic</foreign> her, <foreign>illic</foreign> ðar.
 233.10. Sume cumað of dælnimendum.
 233.10. <foreign>tractus</foreign> getogen is <foreign>PARTICIPIVM,</foreign> and of ðam cymð
<foreign>tractim</foreign> langlice.
 233.11. <foreign>cursus</foreign> aurnen is <foreign>PARTICIPIVM, cursim</foreign> hrædlice is
<foreign>ADVERBIVM</foreign>.
 233.13. Sume cumað of foresetnyssum.
 233.13. <foreign>ex</foreign> is <foreign>PRAEPOSITIO,</foreign> þæt is foresetnys, and of ðam
cymð <foreign>extra</foreign> wiðutan.
 233.15. <foreign>in</foreign> is <foreign>PRAEPOSITIO</foreign> and <foreign>INTRA</foreign> wiðinnan <foreign>ADVERBIVM</foreign>.
 233.16. Naman beoð eac gesette for <foreign>ADVERBIO</foreign> on eallum syx
casum.
 233.17. On <foreign>NOMINATIVVM sublime</foreign> heage: <foreign>sublime uolat aquila</foreign>
heage flyhð se earn; <foreign>una</foreign> samod, <foreign>recens</foreign> niwan.
 233.19. On <foreign>GENITIVO Romae sum</foreign> ic eom on Romebyrig.
 234.1. <foreign>domi est</foreign> he is æt ham.
 234.1. On <foreign>DATIVVM uesperi</foreign> on æfen, <foreign>sorti</foreign> on hlyte, <foreign>ruri</foreign> on
lande.
 234.2. On <foreign>ACCVSSATIVO Romam pergo</foreign> ic fare to Rome, <foreign>domum uadit</foreign>
he gæð ham, <foreign>domum equitat</foreign> he rit ham.
 234.4. On <foreign>ABLATIVVM Roma uenio</foreign> ic cume fram Rome, <foreign>domo uenio</foreign> ic
cume fram hame <foreign>ET SIMILIA</foreign>.
 234.7. Ealle ða <foreign>ADVERBIA,</foreign> þe geendiað on <foreign>a,</foreign> habbað
langne <foreign>a: antea</foreign> ær, <foreign>postea</foreign> syþðan, <foreign>interea</foreign> betwyx þam,
<foreign>praeterea</foreign> toforan ðam.
 234.9. <foreign>ita</foreign> swa, þis an hæfð sceortne <foreign>a</foreign>.
 234.10. Ða ðe on <foreign>e</foreign> geendiað, habbað sume sceortne <foreign>e,</foreign>
sume langne.
 234.11. Ðas habbað sceortne <foreign>e: paene</foreign> forneah, <foreign>saepe</foreign>
gelomlice; <foreign>inde</foreign> þanon oððe syððan and of ðam <foreign>deinde</foreign> syððan,
<foreign>exinde</foreign> syððan man cweð eac <foreign>dein</foreign> and <foreign>exin, subinde</foreign> þanon,
<foreign>proinde</foreign> for þi þonne; <foreign>peregre</foreign> ælþeodiglice, <foreign>peregre sum hic</foreign> ic
eom ælþeodiglice her, <foreign>peregre proficiscor</foreign> ælþeodiglice ic fare,
<foreign>peregre aduenio</foreign> ælþeodiglice ic to cume, <foreign>peregre transeo</foreign>
ælþeodiglice ic oferfare; <foreign>facile</foreign> eaðelice, <foreign>forte</foreign> færunga,
<foreign>sponte</foreign> sylfwilles, <foreign>mane</foreign> on ærnemerigen, <foreign>utpote</foreign> swylce ic swa cweðe,
<foreign>bene</foreign> wel, <foreign>male</foreign> yfele <foreign>ET CETERA</foreign>.
 235.2. Ða ðe habbað langne <foreign>e,</foreign> syndon <foreign>DIRIVATIVA: clarus</foreign>
beorht and of ðam <foreign>clare</foreign> beorhtlice oððe beorhte; <foreign>pulcher</foreign> wlitig,
<foreign>pulchre citharizat</foreign> fægere he hearpað; <foreign>faber</foreign> smið, <foreign>affabre</foreign>
cræftlice; <foreign>anglus</foreign> englisc, <foreign>anglice</foreign> on englisc; <foreign>latinus</foreign> leden, <foreign>latine</foreign>
and <foreign>latialiter</foreign> on leden; <foreign>graecus</foreign> grecisc, <foreign>graece</foreign> on grecisc; <foreign>ebraicus</foreign>
and <foreign>ebraeus</foreign> ebreisc, <foreign>ebraice</foreign> on ebreisc.
 235.8. Þas and þyllice cumað of ðam <foreign>ABLATIVO</foreign> and wendað
þone langan <foreign>o</foreign> on langne <foreign>e</foreign>.
 235.10. Sume eac standað on ðam <foreign>o: falso</foreign> leaslice, <foreign>consulto</foreign>
rædlice, <foreign>postremo</foreign> æt nextan, <foreign>sedulo</foreign> geornlice, <foreign>manifesto</foreign> and
<foreign>manifeste</foreign> swutollice; and oft hi scyrtað þone <foreign>o: cito</foreign> hraðe, <foreign>sero</foreign>
late, <foreign>modo</foreign> nuða oððe hwiltidum, <foreign>necessario</foreign> nedðearflice <foreign>necesse
est mihi</foreign> me is neod, <foreign>necesse habeo</foreign> ic hæbbe neode.
 235.16. Sume of ðissere declinunge maciað of heora <foreign>NEVTRVM
ADVERBIA: multum</foreign> þearle, <foreign>multum diligit deum</foreign> þearle he lufað god;
<foreign>uerum</foreign> soð and <foreign>uere</foreign> soðlice; <foreign>primum</foreign> and <foreign>primo</foreign> and <foreign>prime</foreign> ærest.
 236.4. Sume gað on twa wisan: <foreign>durus</foreign> heard and of ðam <foreign>dure</foreign>
and <foreign>duriter</foreign> heardlice; <foreign>largus</foreign> cystig, <foreign>large</foreign> and <foreign>largiter</foreign> cystelice;
<foreign>humanus</foreign> mæðfull oððe mennisclic, <foreign>humane</foreign> and <foreign>humaniter</foreign>
mæðlice oððe mennisclice; <foreign>firmus</foreign> trum, <foreign>firme</foreign> and <foreign>firmiter</foreign>
trumlice.
 236.8. <foreign>ualidus</foreign> strang, <foreign>ualde</foreign> þearle; <foreign>ritus</foreign> gewuna, <foreign>rite</foreign>
gewunelice oððe rihtlice.
 236.11. Sume wendað heora getacnunge: <foreign>ferus</foreign> deor oððe
reðe, <foreign>fere</foreign> fornean; <foreign>sanus</foreign> hal, <foreign>sane</foreign> gewislice; <foreign>sensus</foreign> andgit,
<foreign>sensim</foreign> stundmælum; <foreign>passus</foreign> stæpe, <foreign>passim</foreign> gehwar; <foreign>pridie</foreign> anum
dæge ær, <foreign>hodie</foreign> to dæg, <foreign>meridie</foreign> on midne dæg.
 236.16. On <foreign>i</foreign> geendiað þas: <foreign>heri</foreign> gyrston dæg, <foreign>ibi</foreign>
þar, <foreign>Ephesi</foreign> on ðære byrig, <foreign>domi</foreign> æt ham, <foreign>belli</foreign> on gefeohte <foreign>ET
CETERA</foreign>.
 237.1. Ðas geendiað on <foreign>o: quando</foreign> hwænne, <foreign>aliquando</foreign> æt
sumum cyrre, <foreign>ultro</foreign> sylfwilles, <foreign>profecto</foreign> witodlice, <foreign>illo</foreign> þyder, <foreign>eo</foreign>
þyder.
 237.4. Ðas geendiað on <foreign>u: diu</foreign> lange, <foreign>interdiu</foreign> on dæg,
<foreign>noctu</foreign> on niht.
 237.6. Þas geendiað on <foreign>c: nunc</foreign> nu oððe hwiltidum; <foreign>tunc</foreign>
ða oððe ðonne; <foreign>tunc dixit Iesus</foreign> þa sæde se hælend; <foreign>tunc
sedebit super sedem maiestatis suae</foreign> ðonne he sit ofer setle his
mægenþrymmes/; <foreign>huc</foreign> hider; <foreign>illuc</foreign> þider; <foreign>donec</foreign> oððæt oððe
ða hwile; <foreign>dehinc</foreign> heonon; <foreign>adhuc</foreign> gyt.
 237.12. On <foreign>am</foreign> geendiað þas: <foreign>clam</foreign> digellice, <foreign>coram</foreign>
eawunge, <foreign>nequiquam</foreign> on idel, <foreign>nequaquam</foreign> nates hwon, <foreign>numquam</foreign> næfre,
<foreign>nusquam</foreign> nahwar, <foreign>bifariam</foreign> on twa wisan oððe on twa healfa, <foreign>triphariam</foreign>
on ðreo wisan, <foreign>omnifariam</foreign> on ælce wisan oððe on ælce healfe
<foreign>multifarie/</foreign> is eac on manega wisan.
 238.1. Þas geendiað on <foreign>em: item</foreign> eft, <foreign>tandem</foreign> æt nextan,
<foreign>ibidem</foreign> þar rihte, <foreign>identidem</foreign> efsona.
 238.3. Ðas geendiað on <foreign>im: pars</foreign> dæl, <foreign>partim</foreign>
dælmælum; <foreign>furtum</foreign> stalu, <foreign>furtim</foreign> stulorlice; <foreign>uicissim</foreign> stundmælum;
<foreign>strictim</foreign> nearolice; <foreign>affatim</foreign> genihtsumlice sceort <foreign>fa; praesertim</foreign> huru
þinga; <foreign>paulatim</foreign> lytlum; <foreign>ET CETERA</foreign>.
 238.8. Ðas geendiað on <foreign>um: dudum</foreign> gefyrn, <foreign>iterum</foreign> eft,
<foreign>sursum</foreign> upp, <foreign>deorsum</foreign> nyðer, <foreign>desursum</foreign> ufan, <foreign>dedeorsum</foreign> nyþan, <foreign>deorsum
uersum</foreign> nyðerwerd, <foreign>utroque uersum</foreign> on ægðre healfe werd, <foreign>rursum</foreign> and
<foreign>rursus</foreign> eft, <foreign>prorsum</foreign> and <foreign>prorsus</foreign> eallunga, <foreign>actutum</foreign> hrædlice.
 238.13. Ðas geendiað on <foreign>er: paulisper</foreign> hwæt hwega,
<foreign>tantisper</foreign> swa swyðe oððe swa micclum, <foreign>parumper</foreign> hwæt hwega,
<foreign>diligenter</foreign> geornlice, <foreign>utiliter</foreign> nytwurðlice, <foreign>audacter</foreign> dyrstelice,
<foreign>difficulter</foreign> earfoðlice <foreign>facile</foreign> eaðelice on <foreign>e, similiter</foreign> swa gelice,
<foreign>aliter</foreign> elles and <foreign>alias</foreign> ælcor, <foreign>semper</foreign> symble, <foreign>aeternaliter</foreign> and
<foreign>perpetualiter</foreign> ecelice <foreign>ET SIMILIA</foreign>.
 239.4. On <foreign>is</foreign> geendað <foreign>satis</foreign> genoh mann cweð eac <foreign>sat</foreign> genoh
butan <foreign>is; satius</foreign> bet; <foreign>nimis</foreign> ðearle.
 239.6. Þas geendiað on sceortne <foreign>us: haud secus</foreign> na elles,
<foreign>caelitus</foreign> heofonlice, <foreign>stirpitus</foreign> grundlunge oððe mid stybbe mid ealle,
<foreign>funditus</foreign> grundlunga, <foreign>radicitus</foreign> grundlunga oððe mid wyrttruman mid
ealle, <foreign>mordicus</foreign> hetelice oþðe bitmælum, <foreign>actenus</foreign> oð ðis oððe
oð þæt, <foreign>diuinitus</foreign> godcundlice, <foreign>humanitus</foreign> mennisclice man cweð eac
<foreign>diuine</foreign> and <foreign>humane</foreign> and <foreign>humaniter</foreign> mæðlice, <foreign>eminus</foreign> foran ongean,
<foreign>cominus</foreign> foran ongean, <foreign>aduersus</foreign> and <foreign>aduersum</foreign> ongean mid þwyrnysse
<foreign>aduersus</foreign> is eac nama þwyr oððe wiðerræde.
 240.2. On ðissere geendunge gað ealle <foreign>COMPARATIVA: ocius</foreign>
hrædlicor, ac heora <foreign>SVPERLATIVA</foreign> geendiað on <foreign>e: ocissime</foreign> hrædlicost;
<foreign>diu</foreign> lange, <foreign>diutius</foreign> leng, <foreign>diutissime</foreign> ealra lenggost; <foreign>tarde</foreign> late,
<foreign>tardius</foreign> lator, <foreign>tardissime</foreign> latost: <foreign>nuper</foreign> niwan, <foreign>nuperius</foreign> niwlicor,
<foreign>nuperrime</foreign> niwlicost; <foreign>extra</foreign> wiðutan, <foreign>exterius</foreign> wiðutan oððe uttor,
<foreign>extreme</foreign> swiðost wiðutan; <foreign>intra</foreign> wiðinnan, <foreign>interius</foreign> wiðinnan
oððe innor, <foreign>intime</foreign> innemest; <foreign>supra</foreign> wiðufan, <foreign>superius</foreign> ufor,
<foreign>supreme</foreign> ufemest; <foreign>infra</foreign> wiðnyþan, <foreign>inferius</foreign> nyðor, <foreign>infime</foreign>
nyðemest; <foreign>crebro</foreign> gelome, <foreign>crebrius</foreign> gelomlicor, <foreign>creberrime</foreign> gelomlicost;
<foreign>raro</foreign> seldan, <foreign>rarius</foreign> seldor, <foreign>rarissime</foreign> ealra seldost.
 240.13. Manega gað on þas wisan.
 240.14. <foreign>potius</foreign> swyþor and <foreign>potissime</foreign> swiðost nabbað nanne
<foreign>POSITIVVM</foreign>.
 240.16. We ne magon þisne part fullice trahtnian on engliscum
gereorde, ac we wyllað gyt hwæt lytles be þam secgan.
 241.1. <foreign>immo</foreign> gyt ma oððe gyt swyþor byð on gecorennysse.
 241.2. <foreign>magis</foreign> swyþor: <foreign>magis hoc uolo, quam illud</foreign> swyðor
oððe hraðor ic wylle þis, þonne ðæt.
 241.4. <foreign>quam bonus homo</foreign> eala, hu god man.
 241.4. <foreign>tam bonus est iste</foreign> eallswa god is þes.
 241.5. <foreign>uix</foreign> earfoðlice: <foreign>uix uoluit</foreign> earfoðlice he wolde.
 241.6. <foreign>mox</foreign> þar rihte, <foreign>deinceps</foreign> syððan, <foreign>dumtaxat</foreign>
þæt an, <foreign>tantummodo</foreign> þæt an; <foreign>utrum uult</foreign> hwæðer he wylle; <foreign>non
uult</foreign> he nele.
 241.9. <foreign>ADVERBIA</foreign> beoð gelimplicor geendebyrde, gif hi standað
on foreweardan on ðære spræce: <foreign>bene agit</foreign> wel he deð; <foreign>sapienter
loquitur</foreign> wislice he sprecð.
 241.11. Man mot hi eac bæftan settan butan þam, ðe beoð
anes stæfgefeges oððe æteowigendlice oððe astigendlice oððe
tihtendlice oððe gelicnysse: ðas sceolon æfre standan on foreweardre
spræce.
 241.15. <foreign>o</foreign> is toclypigendlic <foreign>ADVERBIVM: o magister, doce me</foreign> eala
ðu lareow, tæc me.
 241.16. He is eac wundrigendlic: <foreign>o qualis facies</foreign> eala hwylc
ansyn.
 241.17. He stent on foreweardan.
 241.18. <foreign>iam</foreign> eallunga oððe nu getacnað þreo tida:
forðgewitene and andwerde and towearde, and stent on foreweardan.
 242.1. <foreign>dum ADVERBIVM</foreign> getacnað forðgewitene tide and andwerde:
<foreign>ego legi, dum manducasti</foreign> ic rædde, ða hwile ðe ðu æte; <foreign>lege, dum
manduco</foreign> ræd, ða hwile þe ic ete.
 242.4. He byþ eac <foreign>CONIVNCTIO</foreign>.
 242.4. <foreign>intus sum</foreign> ic eom wiðinnan, <foreign>foris sum</foreign> ic eom ute,
<foreign>foras eo</foreign> ut ic gange; eft <foreign>uade foras</foreign> gang ut.
 242.6. <foreign>de intus</foreign> wiðinnan, <foreign>de foris</foreign> wiðutan forbead
<foreign>DONATVS</foreign> to cweðenne, ac hi standað swa þeah on halgum bocum.
 242.9. <foreign>DE PARTICIPIO</foreign>.
 242.10. <foreign>PARTICIPIVM EST PARS ORATIONIS PARTEM CAPIENS NOMINIS
PARTEMQVE VERBI</foreign>.
 242.11. Þes part mæg beon gehaten dælnimend, forþan ðe
he nimð of naman cynn and <foreign>CASVS,</foreign> and of worde he nimð tide and
getacnunga: of him bam he nimð getel and gefegednysse.
 242.14. <foreign>PARTICIPIVM HABET SEX ACCIDENTIA</foreign> dælnimend hæfð
syx gelimp: he hæfð <foreign>GENVS</foreign> þæt is cynn, <foreign>CASVS</foreign> gebigednys, <foreign>TEMPVS</foreign>
tid, <foreign>SIGNIFICATIO</foreign> getacnunc, <foreign>NVMERVS</foreign> getel, <foreign>FIGVRA</foreign> gefegednys.
 242.18. We wyllað nu secgan be ðisum eallum gewislicor.
 243.1. Ealle ða dælnimendan, ðe getacniað andwearde tide,
syndon ðreora cynna.
 243.2. Of ðam worde <foreign>amo</foreign> ic lufige cymð <foreign>PARTICIPIVM</foreign>
andwerdre tide þreora cynna: <foreign>hic et haec et hoc amans</foreign> þes and þeos and
þis lufiende, <foreign>huius amantis</foreign> and swa forð æfter þære ðriddan
declinunge.
 243.6. Ða oðre ealle geendiað on <foreign>us</foreign> and synd <foreign>MOBILIA,</foreign>
þæt is awendendlice fram cynne to cynne: <foreign>amatus</foreign> gelufod to werlicum
hade, <foreign>amata</foreign> to wiflicum cynne, <foreign>amatum</foreign> to naðrum cynne.
 243.9. Eallswa <foreign>doctus</foreign> gelæred he, <foreign>docta</foreign> heo, <foreign>doctum</foreign> hit.
 243.10. Þas ðreo cynn synd on ðysum dæle and na ma,
forðan ðe on ðisum dæle ne bið nan <foreign>COMMVNE DVVM GENERVM,</foreign> þæt
is gemæne twegra cynna, ne nan <foreign>EPICENON,</foreign> þæt is gemencged cynn.
 243.13. Man cweð on leden <foreign>hic miluus</foreign> þes glida, swa
hwæðer swa hit sy, he þe heo, and <foreign>haec aquila</foreign> þes earn, he and heo.
 243.15. Ac þæt gecynd nele geþafian, þæt ðas cynn
beon on þysum dæle.
 243.17. Swaswa ða word belimpað to ðrym cynnum, swa eac þa
<foreign>PARTICIPIA,</foreign> ðe of ðam wordum cumað, belimpað to þrym cynnum, to
were and to wife and to naðrum cynne.
 244.1. <foreign>doceo</foreign> ic tæce: wer tæcð and wif tæcð and
<foreign>MANCIPIVM,</foreign> þæt is weal, tæcð sumne cræft.
 244.2. Nu cymð of þam worde <foreign>PARTICIPIVM docens</foreign> tæcende
þreora cynna and <foreign>doctus</foreign> gelæred, <foreign>docta, doctum,</foreign> swaswa we ær
cwædon.
 244.5. Ealle, þa þe geendiaþ on <foreign>us,</foreign> folgiað þære
oðre declinunge æfter werlicum hade and, þa ðe geendiað on <foreign>um,</foreign>
gað æfter <foreign>NEVTRVM </foreign>and, þa ðe geendiað on <foreign>a,</foreign> folgiað þære
forman declinunge.
 244.9. <foreign>DE CASIBVS</foreign>.
 244.10. Ðes dæl hæfð six <foreign>CASVS</foreign> æfre befullan, and
heora nan ne ateorað on ænigre declinunge, þeah ðe sume naman don.
 244.13. <foreign>DE TEMPORIBVS</foreign>.
 244.14. Ðes dæl hæfð þa ylcan tida, þe ða word
habbað, þe he of cymð.
 244.16. Þes part oððe þes dæl næfð nan angin ne
nænne stede of him sylfum, ac byð of worde acenned and becymð syþþan
to his agenre geþingðe, swaswa nan oðer ne deð.
 245.1. Ða oðre seofan dælas sindon sume frumcennede, sume
cumað of ðam oðrum.
 245.2. <foreign>rex</foreign> cyning is frumcenned nama, and <foreign>regalis</foreign> cynelic
cymð of þam and hæfð ealle þa ðing, þe his ealdor hæfð; and
ealswa ealle þa oðre dælas.
 245.5. Gif ðonne se ofgangenda dæl gewent to oðrum dæle,
ðonne hæfð he ða ðing eac, ðe him to gebyriað.
 245.7. <foreign>bonus</foreign> god is nama, and of ðam cymð <foreign>ADVERBIVM bene</foreign>
wel.
 245.8. Nu hæfð se <foreign>bene</foreign> þa ðing, þe <foreign>ADVERBIO</foreign>
gebyrað to hæbbenne, na ða þing, þe naman gebyriað, þeah ðe he
of naman come.
 245.10. Ealswa <foreign>uigilo</foreign> ic wacige is word, and of ðam cymð nama
<foreign>uigil</foreign> wacol, ac þæt word hæfð þa ðing, þe him to gebyriað,
and se nama hæfð þa ðing, þe him gebyriað, þonne he oðer
dæl is, oðer his ealdor; and swa gehwylce oðre.
 245.14. Nu is <foreign>PARTICIPIVM</foreign> of worde and of worde cymð, byð swa
ðeah oðer dæl and oðer þing, oðer his ealdor bið; and for ði
hæfð sume gelimp, þe his ealdor næfð, swylce he sy frumcenned,
ðeah ðe he symle of oðrum cume.
 245.18. Ne si nan man swa dysig, þæt he þas gelicnysse to
ænigum halgum þinge awende, forðan ðe þis is woruldcræft fram
uðwitum aset to gesceadwisre spræce and ne mæg ne ne mot ænigum
halgum þinge beon geefenlæht.
 246.5. <foreign>PARTICIPIVM</foreign> hæfð þreo tida, <foreign>praesens</foreign> andwerd:
<foreign>legens</foreign> rædende oððe <foreign>faciens</foreign> wyrcende.
 246.6. <foreign>PRAETERITVM</foreign> is forðgewiten: <foreign>factus</foreign> geworht.
 246.7. <foreign>FVTVRVM</foreign> is towerd tid: <foreign>facturus</foreign> to wyrcenne.
 246.9. Of dædlicum worde cumað twegen <foreign>PARTICIPIA</foreign>.
 246.9. An is andwerdre tide: <foreign>legens</foreign> rædende; oðer is
towerdre tide: <foreign>lecturus</foreign> se ðe rædan sceal; <foreign>lecturus sum cras</foreign> ic sceal
rædan to merigen.
 246.13. Of ðam þrowiendlicum worde cumað eft twegen
<foreign>PARTICIPIA:</foreign> forðgewitenre tide, swaswa is <foreign>lectus</foreign> geræd; towerdre tide
is <foreign>legendus</foreign> þæt ðe sceal beon geræd; and swa ungerime oðre.
 246.17. Of naðres cynnes wordum cumað eac <foreign>PARTICIPIA</foreign>
andwerdre tide and towerdre tide, swaswa of dædlicum wordum: <foreign>sto</foreign> ic stande
is <foreign>NEVTRVM,</foreign> and of ðam is <foreign>PARTICIPIVM stans</foreign> standende and <foreign>staturus</foreign> se
ðe standan sceal.
 246.21. Of þam fif þrowigendlicum neutrum cumað þreo
<foreign>PARTICIPIA: gaudeo</foreign> ic blissige, and of ðam is <foreign>gaudens</foreign> blissigende and
<foreign>gauisus</foreign> geblissod and <foreign>gauisurus</foreign> se ðe blissian sceal; <foreign>audeo</foreign> ic dearr,
<foreign>audens</foreign> gedyrstlæcende, <foreign>ausus</foreign> dyrstig oððe gedyrstlæht, <foreign>ausurus</foreign>
se ðe gedyrstlæcð; <foreign>soleo</foreign> ic gewunige, <foreign>solens</foreign> wunigende, <foreign>solitus</foreign>
gewunod to sumum ðincge, <foreign>soliturus</foreign> se ðe sceal beon gewunod; <foreign>fio</foreign> ic eom
geworht oððe geworden, <foreign>fiens</foreign> wurþende, <foreign>factus</foreign> geworden oððe
geworht, <foreign>fiendus</foreign> ðæt ðe gewurðan sceal; <foreign>fido</foreign> ic getruwige,
<foreign>fidens</foreign> truwigende, <foreign>fisus</foreign> getruwod, <foreign>fisurus</foreign> se ðe wyle oððe sceal
truwian.
 247.12. Of ðam worde, ðe is gecweden <foreign>DEPONENS,</foreign> cumað þreo
<foreign>PARTICIPIA</foreign>.
 247.13. <foreign>loquor</foreign> ic sprece is <foreign>DEPONENS,</foreign> and of ðam is
<foreign>PARTICIPIVM loquens</foreign> sprecende and <foreign>locutus</foreign> se ðe spræc and <foreign>loquuturus</foreign>
se ðe wyle oððe sceal sprecan.
 247.17. On þam worde, þe is gecweden <foreign>COMMVNE,</foreign> cumað feower
<foreign>PARTICIPIA,</foreign> twegen dædlice and twegen þrowigendlice.
 247.19. <foreign>osculor</foreign> ic cysse getacnað ægðer ge dæde ge
þrowunge, and of ðam is <foreign>PARTICIPIVM osculans</foreign> cyssende andwerdre tide,
swaswa/ dædlice word.
 248.1. Oðer is forðgewitenre tide þrowigendlic: <foreign>osculatus</foreign>
gecyssed.
 248.2. Eac we cweðað <foreign>osculatus sum</foreign> ic cyste oððe ic eom
gecyssed, <foreign>osculatus es</foreign> to þam oðrum hade, <foreign>osculatus est</foreign> to ðam
þriddan hade.
 248.5. Twegen sind towerde, an dædlic <foreign>osculaturus</foreign> se ðe wyle
oððe sceal cyssan and oðer þrowigendlic <foreign>osculandus</foreign> se ðe sceal beon
gecyssed.
 248.8. Of eallum fulfremedum wordum cumað <foreign>PARTICIPIA,</foreign> swaswa
her awriten is, on fif wisan, and, þa ðe sind andwerdre tide, ða sind
þreora cynna.
 248.10. Of ðære forman <foreign>CONIVGATIONE</foreign> geendiað ealle on
<foreign>ans: amans</foreign> lufigende, <foreign>spirans</foreign> orðigende; of ðære oðre
<foreign>CONIVGATIONE</foreign> geendiað on <foreign>ens: docens</foreign> tæcende, <foreign>habens</foreign> hæbbende; of
ðære ðryddan sume on <foreign>ens,</foreign> sume on <foreign>iens: legens</foreign> rædende, <foreign>faciens</foreign>
wyrcende; of ðære feorðan geendiað ealle on <foreign>iens: audiens</foreign> gehyrende,
<foreign>ueniens</foreign> cumende.
 248.16. Ealle ðas word sind þreora cynna and gað æfter
ðære þryddan declinunge.
 248.19. Ða oðre geendiað sume on <foreign>tus,</foreign> sume on <foreign>sus,</foreign> sume
on <foreign>rus,</foreign> sume on <foreign>dus</foreign> and wendað heora <foreign>FEMININVM</foreign> on <foreign>a</foreign> and heora
<foreign>NEVTRVM/</foreign> on <foreign>um,</foreign> swaswa we ær sædon.
 249.2. And þam casum hi beoð geðeodde, ðe ða word synd,
ðe hi of cumað.
 249.4. <foreign>amo deum</foreign> ic lufige god, <foreign>amans deum</foreign> lufigende god.
 249.5. <foreign>doceo pueros</foreign> ic lære þa cild, <foreign>docens pueros</foreign>
tæcende þam cildum.
 249.6. <foreign>lego librum</foreign> ic ræde ane boc, <foreign>legens librum</foreign> rædende
þa boc.
 249.7. <foreign>audio te</foreign> ic gehyre ðe, <foreign>audiens te</foreign> gehyrende þe.
 249.8. Þus gað ealle mæst dædlice word.
 249.10. Sume nimað <foreign>DATIVVM CASVM</foreign>.
 249.10. <foreign>impero tibi</foreign> ic bebeode ðe and <foreign>imperans tibi</foreign>.
 249.11. <foreign>benedico tibi</foreign> oþðe <foreign>te</foreign> ic bletsige ðe, <foreign>benedicens
tibi</foreign> oððe <foreign>te</foreign>.
 249.12. <foreign>noceo tibi</foreign> ic derige ðe, <foreign>nocens tibi</foreign>.
 249.13. <foreign>inuideo tibi</foreign> ic andige on ðe, <foreign>inuidens tibi</foreign>.
 249.14. <foreign>parco tibi</foreign> ic arige ðe, <foreign>parcens tibi</foreign>.
 249.14. <foreign>respondeo tibi</foreign> ic andswarige ðe, <foreign>respondens tibi</foreign>.
 249.16. Þrowigendlice word beoð oftost geðeodde <foreign>ABLATIVVM:
amor a te</foreign> ic eom gelufod fram ðe and <foreign>PARTICIPIVM amatus a te</foreign> gelufod fram
ðe; and swa fela oðre.
 249.19. <foreign>DEPONENTIA</foreign> nymað sume <foreign>GENITIVVM</foreign> and <foreign>DATIVVM</foreign>.
 249.19. <foreign>misereor tui</foreign> and <foreign>tibi</foreign> and <foreign>te</foreign> ic miltsige þe,
<foreign>miserens tui</foreign> and <foreign>miserens illius</foreign> miltsigende ðin and miltsigende his.
 250.1. We cweðað <foreign>miserere nostri, domine</foreign> and <foreign>miserere nobis,
domine</foreign> miltsa us, drihten.
 250.2. <foreign>obliuiscor tui</foreign> and <foreign>tibi</foreign> and <foreign>te</foreign> ic forgyte ðe,
<foreign>obliuiscens tui</foreign> and <foreign>tibi</foreign> and <foreign>te</foreign>.
 250.4. <foreign>recordor tui</foreign> ic gemune ðe oððe ic eom ðin
gemyndig, <foreign>recordans tui</foreign>.
 250.5. Sume gað elles.
 250.5. <foreign>loquor uerbum</foreign> ic sprece word and <foreign>loquor ad te</foreign> ic sprece
to ðe, <foreign>loquens ad te</foreign> oððe <foreign>loquutus,</foreign> and <foreign>loquor tibi</foreign>.
 250.7. <foreign>precor deum</foreign> ic bidde god, <foreign>precans</foreign> and <foreign>precatus deum</foreign>.
 250.8. <foreign>dignor te illa re</foreign> ic gemedemige ðe to ðam ðinge and
<foreign>dignans te illa re</foreign> and medemigende ðe to ðam ðinge.
 250.10. <foreign>careo mea pecunia</foreign> ic ðolige mines feos, <foreign>carens sua re</foreign>
ðoligende his þinges.
 250.13. Ealle naman mæst teoð <foreign>GENITIVVM: amicus illius</foreign> his
freond, <foreign>arator illius</foreign> his yrðling, <foreign>faber regis</foreign> þæs cyninges smið,
<foreign>reus mortis</foreign> deaðes scyldig, <foreign>ignarus doli</foreign> nytende facn, <foreign>securus armorum</foreign>
orsorh wæpna.
 250.17. Hi magon eac sume beon geðeodde <foreign>DATIVO</foreign> gehiwodlice:
<foreign>amicus illi est</foreign> he is him freond, <foreign>scriptor illi est</foreign> he is him writere,
þæt is ðam men, þe he writ.
 250.19. Sume nimað <foreign>ACCVSSATIVVM</foreign> gehiwodlice: <foreign>exosus bella</foreign>
onscuniende gefeoht, <foreign>praescius futura</foreign> forewitig toweardra ðinga.
 251.3. Sume teoð <foreign>ABLATIVVM: dignus est bono</foreign> he is wyrðe
godes, <foreign>dignus est morte</foreign> he is wyrðe deaðes, <foreign>mactus uirtute</foreign> geþogen on
mægne.
 251.5. And eallswa hi gað menigfealdlice and to ælcum cynne.
 251.7. Ðæt word, þe we cweðað <foreign>sum</foreign> ic eom, <foreign>es</foreign> þu
eart, <foreign>est</foreign> he is; <foreign>ET PLVRALITER sumus</foreign> we sind, <foreign>estis</foreign> ge synd, <foreign>sunt</foreign> hi
synd of þissum worde cwædon þa ealdan boceras <foreign>PARTICIPIVM</foreign> andwerdre
tide <foreign>ens,</foreign> ac hit nis nu na gewunelic.
 251.11. Of ðam is swa ðeah gefeged <foreign>potens</foreign> mihtig.
 251.12. Of ðam worde cymð <foreign>PRAETERITVM fui</foreign> ic wæs, and his
toweardra <foreign>PARTICIPIVM</foreign> is <foreign>futurus,</foreign> ðæt we cweðað æfre towerd.
 251.15. Þæt word <foreign>eo</foreign> ic fare <foreign>is</foreign> ðu færst, <foreign>it</foreign> he
færð macað <foreign>PARTICIPIVM iens</foreign> farende, <foreign>euntis</foreign> farendes.
 251.16. Eallswa of <foreign>queo</foreign> ic mæg <foreign>quiens</foreign> magende,
<foreign>queuntis,queunti/</foreign> and swa forð, and ealle, þa ðe of him gefegede
beoð, habbað <foreign>e</foreign> and <foreign>u</foreign> on ðam fif gebigedum casum.
 252.3. Heora toweardan <foreign>PARTICIPIA</foreign> synd ðas: <foreign>iturus</foreign> se ðe
wyle oððe sceal faran; <foreign>quiturus,</foreign> ac we ne cunnon nan englisc þær
to.
 252.6. Sume gað of þam regole, forðan ðe se gewuna is
strengra.
 252.7. <foreign>eruo</foreign> ic generie, <foreign>erutus</foreign> generod: nu wolde se regol
þæs cræftes habban of ðam <foreign>eruturus,</foreign> ac se gewuna hylt <foreign>eruiturus</foreign>
se ðe wyle oððe sceal nerian <foreign>orior</foreign> ic up aspringe, <foreign>ortus</foreign> up
asprungen, <foreign>oriturus</foreign> se ðe wyle oððe sceal up aspringan.
 252.11. <foreign>pario</foreign> ic cenne þis gebyrað to wimmannum, <foreign>partus</foreign>
acenned, <foreign>pariturus</foreign> se ðe cennan sceal.
 252.13. <foreign>fruor</foreign> ic bruce, <foreign>fructus</foreign> gebrocen, <foreign>fruiturus</foreign> se ðe
brucan sceal.
 252.14. <foreign>fungor</foreign> ic bruce macað <foreign>functus</foreign> gebrocen and
<foreign>functurus</foreign> se ðe brucan sceal; of ðam bið <foreign>defunctus</foreign> forðfaren, se
ðe his timan breac.
 252.18. Gyf þa word ateoriað, þonne ateoriað eac þa
<foreign>PARTICIPIA,</foreign> ðe him of cuman sceoldon.
 253.1. <foreign>DE NVMERO</foreign>.
 253.2. <foreign>NVMERVS</foreign> is getel: on ðisum dæle <foreign>SINGVLARIS</foreign> anfeald
<foreign>currens</foreign> yrnende <foreign>ET PLVRALIS</foreign> and menigfeald <foreign>currentes</foreign> yrnende; and hi
næfre ne ateoriað on naðrum getele þe ma, þe on casum.
 253.6. <foreign>DE FIGVRA</foreign>.
 253.7. Ne bið nan <foreign>PARTICIPIVM</foreign> gefeged, buton þæt word,
þe he of cymð, beo ær gefeged.
 253.8. <foreign>facio</foreign> ic wyrce is anfeald word, and of ðam is anfeald
<foreign>PARTICIPIVM faciens</foreign> wyrcende.
 253.10. Of ðam is gefeged <foreign>perficio</foreign> ic gefremme, and of ðam is
gefeged <foreign>PARTICIPIVM perficiens</foreign> gefremmende; and swa fela oðre.
 253.12. Gif ðonne se <foreign>PARTICIPIVM</foreign> bið gefeged þurh hine
sylfne and þæt word ne bið na gefeged, þonne wyrð se <foreign>PARTICIPIVM</foreign>
to naman.
 253.14. <foreign>noceo</foreign> ic derige and of þam <foreign>nocens</foreign> deriende ægðer
ge <foreign>PARTICIPIVM</foreign> ge nama: <foreign>innocens</foreign> unsceððig is æfre nama, forðan
ðe he is gefeged buton þam worde: <foreign>innoceo</foreign> ne bið na gewunelic word.
 254.1. <foreign>sapio</foreign> ic wat, and of ðam <foreign>sapiens</foreign> wis is <foreign>PARTICIPIVM</foreign>
and nama: <foreign>insipiens</foreign> unwis oððe unsnotor is æfre nama, forðan ðe he
is swa gefeged, swa þæt word ne mæg beon, þe he of com; and swa fela
oðre.
 254.4. Eft, gif hi beoð wiðmetene, þæt is, gif hi beoð
<foreign>COMPARATIVA,</foreign> ðonne beoð hi eac naman.
 254.6. <foreign>indulgens</foreign> miltsigende, <foreign>indulgentior</foreign> mildre; <foreign>acceptus</foreign>
andfencge, <foreign>acceptior</foreign> andfengra; and fela oðre.
 254.8. Sume synd ægðer ge <foreign>PARTICIPIA</foreign> ge naman.
 254.9. <foreign>passus</foreign> geþrowod is <foreign>PARTICIPIVM</foreign> of ðam worde <foreign>patior</foreign>
ic þrowige, and eft <foreign>passus</foreign> stæpe is nama.
 254.11. <foreign>lapsus</foreign> asliden of þam worde <foreign>labor</foreign> ic ætslide, and
<foreign>lapsus</foreign> slide is nama.
 254.12. <foreign>monitus</foreign> gemyngod of þam worde <foreign>moneo</foreign> ic mynegige, and
<foreign>monitus</foreign> mynegung is nama; and swa gehwylce oðre.
 254.14. Ac, gif hi beoð <foreign>PARTICIPIA,</foreign> þonne beoð hi ðære
oðre declinunge and <foreign>MOBILIA</foreign>.
 254.15. Gif hi beoð naman, þonne beoð hi ðære feorðan
declinunge and <foreign>FIXA,</foreign> þæt is unawendendlice.
 254.17. Eallswa eft <foreign>uisus</foreign> gesewen is <foreign>PARTICIPIVM,</foreign> and <foreign>uisus</foreign>
gesihð is nama.
 255.1. <foreign>auditus</foreign> gehyrd is <foreign>PARTICIPIVM,</foreign> and <foreign>auditus</foreign> hlist is
nama.
 255.2. <foreign>ictus</foreign> gecnysed and <foreign>ictus</foreign> sweng oððe cnyssung.
 255.3. <foreign>tactus</foreign> gehrepod and <foreign>tactus</foreign> hrepung.
 255.4. <foreign>habitus</foreign> gehæfd and <foreign>habitus</foreign> gyrla.
 255.5. <foreign>usus</foreign> gebrocen and <foreign>usus</foreign> bryce and oðre þyllice.
 255.6. Eft <foreign>natus</foreign> acenned is <foreign>PARTICIPIVM,</foreign> and <foreign>meus natus</foreign> min
bearn is nama oððe <foreign>natus illius</foreign> his sunu.
 255.7. Eft <foreign>amans deum</foreign> lufigende god is <foreign>PARTICIPIVM,</foreign> and <foreign>amans
dei</foreign> is nama, þæt is <foreign>amator dei,</foreign> godes lufigend; and <foreign>amans uirtutis</foreign>
mihte lufigend.
 255.10. <foreign>factum</foreign> geworht <foreign>PARTICIPIVM</foreign> and <foreign>factum</foreign> dæd.
 255.11. <foreign>dictum</foreign> gecweden and <foreign>dictum</foreign> cwyde.
 255.12. <foreign>audiendus</foreign> se ðe sceal beon gehyred and <foreign>audiendus est</foreign>
he is to gehyrenne nama.
 255.13. <foreign>habendus</foreign> se ðe sceal beon gehæfd and <foreign>habendus est</foreign>
he is to hæbbenne.
 255.15. <foreign>scriptura</foreign> is <foreign>FEMININVM PARTICIPIVM</foreign> of <foreign>scripturus,</foreign>
and <foreign>scriptura</foreign> is gewrit nama.
 255.16. Ealswa <foreign>pictura</foreign> seo ðe metan sceal and <foreign>pictura</foreign>
meting.
 256.1. <foreign>statura</foreign> seo ðe standan sceal and <foreign>statura</foreign> mannes leng.
 256.2. <foreign>usura</foreign> seo ðe brucan sceal and <foreign>usura</foreign> gafol.
 256.3. <foreign>litura</foreign> seo ðe clæman sceal and <foreign>litura</foreign> clæming.
 256.4. <foreign>diligentia</foreign> is menigfeald <foreign>NEVTRVM</foreign> of <foreign>diligens,</foreign> and
<foreign>haec diligentia</foreign> þeos geornfulnys is nama.
 256.6. <foreign>abstinentia</foreign> is menigfeald <foreign>PARTICIPIVM</foreign> and <foreign>abstinentia</foreign>
forhæfednys.
 256.7. Ealswa <foreign>sapientia PARTICIPIVM</foreign> and wisdom; and swa fela
oðre.
 256.9. Sume beoð æfre naman, forðan ðe hi ne cumað na of
wordum: <foreign>capillatus</foreign> sidfexede; <foreign>comatus</foreign> se ðe loccas hæfð: <foreign>coma</foreign> is
loc; <foreign>auris</foreign> is eare, and of ðam is <foreign>auritus</foreign> se ðe hæfð mycele
earan.
 256.12. <foreign>nasus</foreign> nosu, <foreign>nasatus</foreign> se ðe hæfð mycele nosu;
<foreign>dens</foreign> toð, <foreign>dentatus</foreign> se ðe hæfð mycele teð; <foreign>barba</foreign> beard,
<foreign>barbatus</foreign> gebyrd; <foreign>galea</foreign> helm, <foreign>galeatus</foreign> gehelmod; <foreign>lorica</foreign> byrne,
<foreign>loricatus</foreign> gebyrnod; <foreign>scutum</foreign> scyld, <foreign>scutatus</foreign> gescyldod.
 257.1. <foreign>gladius</foreign> swurd, <foreign>gladiatus</foreign> geswurdod; <foreign>asta</foreign> sceaft
oððe spere, <foreign>astatus</foreign> gesperod; <foreign>purpura</foreign> purpur, <foreign>purpuratus</foreign> mid
purpuran gescryd; <foreign>pallium</foreign> pæl, <foreign>palliatus</foreign> mid pælle gescryd; <foreign>tonica</foreign>
tunece, <foreign>tonicatus</foreign> mid tunecan gescryd; <foreign>arma</foreign> wæpnu, <foreign>armatus</foreign>
gewæpnod.
 257.6. <foreign>gemma</foreign> gimstan, <foreign>gemmatus</foreign> gegymmod; <foreign>littera</foreign> stæf,
<foreign>litteratus</foreign> se ðe can stæfcræft; <foreign>cornu</foreign> horn, <foreign>cornutus</foreign> gehyrned;
<foreign>astu</foreign> præt, <foreign>astutus</foreign> pætig.
 257.9. Ðas and þyllice sindon <foreign>MOBILIA NOMINA,</foreign> ðæt is
awendendlice naman, forðan þe hi nabbað word on gewunan, buton <foreign>armatus</foreign>
is ægðer ge nama ge <foreign>PARTICIPIVM: armo</foreign> ic wæpnige sumne man is
dædlic word, and <foreign>armor</foreign> ic eom gewæpnod is ðrowigendlic, and of ðam
is <foreign>armatus,</foreign> þonne hit bið <foreign>PARTICIPIVM</foreign> and tide getacnað.
 257.15. <foreign>DE CONIVNCTIONE</foreign>.
 257.16. <foreign>CONIVNCTIO EST PARS ORATIONIS INDECLINABILIS ADNECTENS
ORDINANSQVE SENTENTIAM</foreign>.
 257.17. <foreign>CONIVNCTIO</foreign> mæg beon gecweden geþeodnys.
 258.1. Se is an dæl ledenspræce undeclinigendlic
gefæstniende and endebyrdigende ælcne cwyde.
 258.3. Swaswa lim gefæstnað fel to sumum brede, swa getigð
seo <foreign>CONIVNCTIO</foreign> þa word togædere.
 258.5. Þes dæl gefæstnað and gefrætwað
ledenspræce/ and hwilon toscæt and hwilon geendebyrt.
 258.6. <foreign>pius et fortis fuit Dauid rex</foreign> arfæst and strang wæs
<foreign>DAVID</foreign> cyning: se <foreign>et</foreign> is <foreign>CONIVNCTIO,</foreign> þæt is on englisc and.
 258.8. <foreign>ego et tu</foreign> ic and ðu, <foreign>nos et uos</foreign> we and ge wyllað
an.
 258.9. Nu þu miht gehyran, hu þes dæl tigð þa word
togædere.
 258.10. Næfð þes dæl nane mihte ne nan andgit, gif he ana
stent, ac on endebyrdnysse ledenspræce he gelimað þa word, ne he ne
bið naht on englisc awend butan oðrum wordum.
 258.14. <foreign>TRIA ACCIDVNT CONIVNCTIONI</foreign> þreo ðing gelimpað
þisum dæle: an is <foreign>POTESTAS</foreign> miht, oðer is <foreign>FIGVRA</foreign> gefegednys, þridda
<foreign>ORDO</foreign> endebyrdnys.
 258.16. <foreign>POTESTAS</foreign> is miht, and seo geswutelað, hwæt þes
dæl mæge fremman, forðan ðe he hwilon geþeot oðre dælas and
hwilon toscæt.
 258.18. Sume sindon gehatene <foreign>COPVLATIVAE,</foreign> þæt sind
geðeodendlice, forðan ðe hi geðeodað oðre dælas on ðære
spræce endebyrdnysse, ac hi nabbað nan andgit, gif hi ana standað.
 259.4. Þas sind geþeodendlice: <foreign>et, que, ac ast, at, atque</foreign>.
 259.5. <foreign>uir et mulier</foreign> wer and wif.
 259.5. <foreign>stetitque</foreign> and he stod.
 259.6. <foreign>cantauitque</foreign> and he sang.
 259.6. <foreign>omnis populus uirorum ac mulierum</foreign> eall folc wera and
wifa.
 259.7. <foreign>ast alii adfirmant</foreign> and oðre seþað.
 259.8. <foreign>at</foreign> is ongeanweardlic: <foreign>at Iesus ait</foreign> and se hælend
cwæð him togeanes; <foreign>at illi tacuerunt</foreign> and hi suwodon togeanes þæs
hælendes wordum.
 259.11. <foreign>atque aliis est largus</foreign> and oþrum he is cystig.
 259.12. Ealle ðas habbað an englisc, þeah ðe hi for
fægernysse fela synd on ledenspræce.
 259.14. Sume synd gehatene <foreign>DISIVNCTIVAE,</foreign> þæt synd
ascyrigendlice, forðan ðe hi totwæmað þæt andgyt and þa word
geðeodað.
 259.16. Her synd ða: <foreign>aut, ue, uel, ne nec, an, neque</foreign>.
 259.17. <foreign>lege aut scribe</foreign> ræd oððe writ.
 259.17. <foreign>aut aliquis latet error</foreign> oððe sum gedwyld lutað
þær.
 259.18. <foreign>ne lingua nec manus oculiue peccent</foreign> ne tunge ne handa
oððe eagan syngion.
 260.2. <foreign>sentisne?</foreign> understentst þu la?
 260.2. <foreign>uisne?</foreign> wylt þu la?
 260.3. <foreign>uel dies est</foreign> oððe <foreign>nox</foreign> oððe hit is dæg
oððe niht.
 260.4. <foreign>tota die</foreign> oððe <foreign>legit iste</foreign> oðþe <foreign>cogitat</foreign> eallne
dæg oððe þes man ræt oððe he þencð.
 260.5. <foreign>nec laudo nec uitupero</foreign> ne ic ne herige ne ic ne tæle.
 260.6. Eft ongeanwerdlice: <foreign>nec una hora auarus neglegit lucrum
neque pius iustitiam</foreign> ne forgyt se gytsere his gestreon ane tid ne se
arfæsta his rihtwisnysse.
 260.8. <foreign>siue</foreign> and <foreign>seu</foreign> syndon eac <foreign>DISIVNCTIVAE: siue errore uiae
seu tempestatibus acti</foreign> hi synd geneadode oððe mid gedwylde þæs weges
oððe mid stormum þæs unwederes.
 260.12. <foreign>siue uir siue mulier</foreign> swa hwæþer swa hit sy, swa wer,
swa wif.
 260.14. <foreign>an</foreign> is <foreign>INTERROGATIVA,</foreign> þæt is axiendlic: <foreign>tu es, qui
uenturus es, an alium expectamus,</foreign> eart þu, se ðe toweard is, oððe we
oðres anbidian sceolon?
 261.2. He is eac <foreign>DVBITATIVA,</foreign> þæt is twyniendlic: <foreign>eloquor an
sileam,</foreign> hwæðer ic sprece oððe swygie?
 261.4. Sume syndon gehatene <foreign>EXPLETIVAE</foreign> oððe <foreign>COMPLETIVAE</foreign>
gecwedene, þæt synd gefyllendlice: þa gefyllað and gefægeriað
þa ledenspræce, and, þeah ðe hig forlætene beon, ne byð swa
ðeah þære spræce andgit forlæten.
 261.8. Her synd ða: <foreign>autem, enim, uero, quidem, equidem, quoque,
nam, namque, uidelicet</foreign>.
 261.9. <foreign>tu autem, domine, miserere mei et resuscita me</foreign> ðu,
soðlice, drihten, miltsa me and arær me.
 261.11. <foreign>ego enim sum dominus, deus tuus</foreign> ic, soðlice, eom
drihten, ðin god.
 261.12. <foreign>tu uero odisti disciplinam</foreign> þu, soðlice, hatedest
godes steore.
 261.13. <foreign>ego quidem facio</foreign> ic, witodlice, do.
 261.14. <foreign>equidem merui</foreign> ic, witodlice, þæt geearnode.
 261.15. <foreign>tu quoque</foreign> þu eac swylce.
 261.16. <foreign>doctus sum; nam legi</foreign> ic eom gelæred; soðlice, ic
rædde.
 261.17. <foreign>erat namque in sermone uerax</foreign> he wæs, soðlice, on
spræce soðfæst.
 261.18. <foreign>hominem uidelicet iustum laudo</foreign> rihtwisne mannan,
gewislice, ic herige.
 262.2. Eallswa <foreign>regnum scilicet illud</foreign> þæt rice, gewislice.
 262.3. Sume sindon <foreign>CAVSALES</foreign> gehatene.
 262.3. <foreign>CAVSA</foreign> is intinga, and þas beoð for sumon intingan
gecwedene: <foreign>si, etsi, etiamsi, siquidem</foreign>.
 262.5. <foreign>si uis</foreign> gif ðu wylt; <foreign>si possum</foreign> gif ic mæg, <foreign>etsi
uoluero gloriari, non ero insipiens</foreign> þeah ðe ic wylle wuldrian, ne beo ic
na unsnoter.
 262.8. <foreign>etiamsi mortuus fuerit, uiuet</foreign> þeah ðe he beo dead, he
leofað.
 262.9. <foreign>DONATVS</foreign> telð gyt ma to ðisum: <foreign>ni, nisi, sed</foreign>.
 262.10. <foreign>ni</foreign> and <foreign>nisi</foreign> habbað an andgyt.
 262.10. <foreign>ni uelles, non uenisses</foreign> buton þu woldest, ne come
ðu.
 262.11. <foreign>ni fallor</foreign> buton ic beo mid leasunge bepæht.
 262.12. <foreign>nisi dominus custodierit ciuitatem</foreign> buton drihten gehealde
þa burh.
 262.14. <foreign>non ego, sed tu</foreign> na ic, ac ðu.
 262.14. <foreign>non bos est, sed equus</foreign> nis hit na oxa, ac is hors.
 262.15. Gyt synd ma ðyssera æfter Priscianes tæcinge:
<foreign>quoniam, quia, quam ob rem</foreign>.
 262.17. <foreign>confitemini domino, quoniam bonus</foreign> andettað drihtne,
forðan ðe he is god.
 262.18. <foreign>quia fecisti rem hanc</foreign> forðan ðe þu dydest þys
þing.
 262.19. Eft <foreign>quia tu es Petrus</foreign> þæt þu eart <foreign>PETRVS</foreign>.
 262.20. <foreign>quam ob rem uenisti,</foreign> for hwi come ðu?
 263.1. <foreign>quam ob rem uolui</foreign> for þi ic wolde.
 263.1. Þis is eac <foreign>ADVERBIVM</foreign> and bið menigfealdlice <foreign>quas ob
res?</foreign> for hwilcum ðingum?
 263.3. Naman beoð eac to ðisum genumene: <foreign>qua causa?</foreign> for
hwilcum intingan?
 263.4. <foreign>qua gratia?</foreign> for hwilcum gesceade?
 263.5. And <foreign>PRAEPOSITIO: quapropter</foreign> for ði þonne; and
<foreign>PRONOMEN: ideo</foreign> for þi, <foreign>idcirco</foreign> for ði, <foreign>propterea</foreign> for þi <foreign>ET
SIMILIA</foreign>.
 263.8. Sume sind gecwedene <foreign>RATIONALES</foreign>.
 263.8. <foreign>RATIO</foreign> is gescead, and þas sind for sumon gesceade
gesette on endebyrdnysse ledenspræce: <foreign>ergo, igitur, ita, itaque, utique</foreign>.
 263.10. <foreign>tulit ergo dominus hominem</foreign> eornostlice, drihten genam
þone mann.
 263.12. <foreign>igitur perfecti sunt caeli et terrae</foreign> eornostlice,
heofenas and eorðan wæron fulfremedlice geworhte.
 263.14. <foreign>sicut domino placuit, ita factum est</foreign> swaswa hit drihtne
gelicode, swa hit is gedon.
 263.15. <foreign>itaque epulemur in domino</foreign> witodlice, uton wistfullian on
drihtne.
 263.17. <foreign>utique uolo</foreign> witodlice, ic wylle.
 263.17. <foreign>utique uolumus</foreign> witodlice, we wyllað.
 263.19. <foreign>PRISCIANVS</foreign> cwæð, þæt sume sind <foreign>ADVERSATIVAE,</foreign>
þæt sind wiþerrædlice.
 264.1. <foreign>quamuis, quamquam, licet, etsi, etiamsi, tamen</foreign>.
 264.2. <foreign>quamuis clames, non audiat surdus</foreign> ðeah ðe ðu
clypige, hit ne gehyrð se deafa.
 264.3. <foreign>quamquam stultus moneatur, non emendetur</foreign> ðeah ðe se
stunta beo gemynegod, he ne byð gerihtlæht.
 264.5. <foreign>licet petieris dimidium regni mei</foreign> ðeah ðe ðu bidde
healfne dæl mines rices.
 264.7. <foreign>licet</foreign> is alyfed is word: <foreign>mihi licet</foreign> ic mot, <foreign>nobis
licet</foreign> we moton; <foreign>tibi licuit</foreign> ðu mostest; <foreign>licitus sermo</foreign> alyfed spræc,
<foreign>licita res</foreign> alyfed ðingc, <foreign>licitum uerbum</foreign> alyfed word; <foreign>inlicitum</foreign>
unalyfed; and <foreign>PARTICIPIVM licens</foreign> alyfende and <foreign>ADVERBIVM licenter</foreign>
alyfedlice, swaswa of <foreign>libet</foreign> me lyst <foreign>libens</foreign> lustbære and <foreign>libenter</foreign>
lustlice.
 264.13. Se oðer <foreign>licet</foreign> næfð naht ðyses.
 264.13. <foreign>quamuis non roget, tamen uult habere</foreign> ðeah ðe he ne
bidde, þeah he wyle habban.
 264.15. <foreign>tamen uult</foreign> ðeah he wyle.
 264.16. Be ðam oðrum we sædon.
 264.16. <foreign>saltim</foreign> getacnað wanunge: <foreign>saltim, si haberem unum
denarium/</foreign> huru, gif ic hæfde ænne pening; <foreign>si non uis legere, saltim
audi</foreign> gif ðu nelt rædan, hlyst huru.
 264.20. Sume synd gehatene <foreign>ENCLETICAE</foreign> on grecisc, þæt is on
leden <foreign>INCLINATIVAE</foreign> and on englisc ahyldendlice, forðan ðe hi ahyldað
and gebigað heora sweg to ðam stæfgefege, þe him ætforan stent.
 265.3. Þæt sind ðreo: <foreign>que, ne, ue</foreign>.
 265.4. <foreign>arma uirumque</foreign> þa wæpnu and þone wer.
 265.5. <foreign>oculiue</foreign> oððe eagan.
 265.5. <foreign>satisne est</foreign> oððe <foreign>estne satis?</foreign> is ðær genoh la?
 265.6. On eallum þisum and þyllecum gæð se sweg to ðam
stæfgefege, þe him ætforan stent.
 265.7. Þes <foreign>que</foreign> is sceort mid þrym stafum gewriten oððe
getitelod, and se langa <foreign>quae,</foreign> þe is <foreign>FEMININVM</foreign> of <foreign>quis,</foreign> sceal beon mid
feower stafum <foreign>q, u, a, e</foreign> awriten.
 265.11. Sume syndon ægðer ge <foreign>CONIVNCTIONES</foreign> ge <foreign>ADVERBIA</foreign>.
 265.12. Gif ic cweðe <foreign>uolo, ut legas</foreign> ic wylle, ðæt ðu
ræde, þonne byð se <foreign>ut CONIVNCTIO;</foreign> eft <foreign>rogo, ut facias</foreign> ic bidde,
þæt ðu do.
 265.14. Gif ic cweðe <foreign>feci, ut potui</foreign> ic dyde, swa ic mihte,
þonne bið se <foreign>ut ADVERBIVM</foreign> and getacnað gelicnysse.
 265.16. Ealswa <foreign>feci, ut homo</foreign> ic dyde, swaswa mann.
 265.17. Hwilon he getacnað eac tide: <foreign>ut uidit beatus
Sebastianus</foreign> þa ða se eadiga <foreign>SEBASTIANVS</foreign> geseah; on þissere stowe he is
<foreign>TEMPORALE ADVERBIVM,</foreign> þæt is tidlic, forðan þe he getacnað tide
her, swaswa he deþ gehwær.
 266.1. <foreign>dum</foreign> and <foreign>cum</foreign> sindon ægðer ge <foreign>ADVERBIA</foreign> ge
<foreign>CONIVNCTIONES</foreign>.
 266.3. Gif hi beoð geðeodde þam gemete, ðe is gehaten
<foreign>INDICATIVVS,</foreign> þonne beoð hi <foreign>ADVERBIA;</foreign> and eft, ðonne hi beoð
geþeodde þam gemete, þe is gecweden <foreign>CONIVNCTIVVS</foreign>, þonne beoð hi
<foreign>CONIVNCTIONES</foreign>.
 266.6. Manega synd gyt <foreign>CONIVNCTIONES,</foreign> þe we ne magon nu secgan
on ðissere sceortnysse.
 266.9. <foreign>DE FIGVRA</foreign>.
 266.10. Feawa <foreign>CONIVNCTIONES</foreign> beoð gefegede.
 266.10. <foreign>si</foreign> and <foreign>que</foreign> and <foreign>ne</foreign> underfoð feginge ðus: <foreign>si
quis</foreign> swa hwa, <foreign>si quando</foreign> gif æfre oðþe ahwænne; <foreign>ne quis: ne quis
furetur</foreign> þæt nan ne stele, <foreign>ne quando obdormiam in morte</foreign> þæt ic
næfre on deaðe ne slape; and þas sind <foreign>MOBILIA</foreign>.
 266.15. <foreign>quisque</foreign> gehwa, <foreign>ubique</foreign> gehwær, <foreign>undique</foreign>
æghwanon/.
 266.16. On þisum æftemystan nis na se <foreign>que ENCLETICA,</foreign>
forðan ðe he ne ahylt ðone sweg him to.
 266.17. Swaswa his gewuna is.
 266.18. <foreign>nam</foreign> is anfeald <foreign>CONIVNCTIO,</foreign> and <foreign>namque</foreign> is gefeged and
swa gehwylce.
 267.1. <foreign>DE ORDINE</foreign>.
 267.2. <foreign>ORDO</foreign> is endebyrdnys, and sume <foreign>CONIVNCTIONES</foreign> æfter
gecynde standað æfre on foreweardan on ælcere ledenspræce, swaswa
doð þas: <foreign>at, ast, si</foreign> and gehwylce oðre.
 267.5. Þas and þillice synd gehatene <foreign>PRAEPOSITIVAE,</foreign> þæt
sind foresettendlice.
 267.6. Sume sind gehatene <foreign>SVBIVNCTIVAE,</foreign> þæt sind
underþeodendlice, forþan ðe hi beoð æfre underþeodde on ðære
ledenspræce endebyrdnysse, swaswa is <foreign>que</foreign> and <foreign>autem</foreign> and gehwylce oðre.
 267.9. Sume sind <foreign>COMMVNES,</foreign> þæt is gemænre endebyrdnysse,
forðan ðe hi magon hwilon ætforan standan, hwilon bæftan, swaswa
deð <foreign>ergo</foreign> and <foreign>igitur</foreign> and gehwylce oðre.
 267.13. <foreign>INCIPIT PRAEPOSITIO</foreign>.
 267.14. <foreign>PRAEPOSITIO EST PARS ORATIONIS INDECLINABILIS</foreign>.
 267.14. <foreign>PRAEPOSITIO</foreign> mæg beon gecweden on englisc foresetnys,
forðan ðe he stent æfre on foreweardan, swa hwær swa he byð, beo he
gefeged/ to oðrum worde, ne beo he.
 267.17. Hwilon he geeacnað and gefylð þæra worda andgit,
ðe he to cymð, and hwilon he awent heora getacnunge and hwilon wanað.
 268.3. <foreign>celsus</foreign> is healic.
 268.3. Do ðær to <foreign>PRAEPOSITIO ex,</foreign> þonne byð hit
<foreign>excelsus</foreign> swyðe healic: her he gefylð þæt andgit.
 268.5. <foreign>iustus</foreign> is rihtwis.
 268.5. Do ðær to <foreign>PRAEPOSITIO in</foreign>, þonne byð hit
<foreign>iniustus</foreign> unrihtwis: her he awent þæt andgit.
 268.6. <foreign>rideo</foreign> ic hliche.
 268.7. Do ðær to <foreign>PRAEPOSITIO sub,</foreign> þonne byð hit
<foreign>subrideo/</foreign> ic smercige: her he gewanað þæt andgit and swa gehwær.
 268.10. An þing gelimpð þisum dæle, þæt is <foreign>CASVS</foreign>.
 268.10. Twegen <foreign>CASVS</foreign> he tyhð him to, <foreign>ACCVSATIVVM</foreign> and
<foreign>ABLATIVVM/</foreign>.
 268.11. We wyllað nu ærest awritan þa <foreign>PRAEPOSITIONES,</foreign> þe
belimpað to <foreign>ACCVSSATIVVM,</foreign> ac hi nabbað na full andgyt, gyf hi ana
standað butan oðrum wordum.
 268.14. Her synd ða: <foreign>ad, apud, ante, aduersum, cis, citra,
circum, circa, contra, erga, extra, inter, intra, infra, iuxta, ob, pone, per,
prope, propter, secundum, post, trans, ultra, praeter, supra, circiter, usque,
secus, penes</foreign>.
 268.18. We cweðað <foreign>ad patrem</foreign> to fæder, <foreign>ad deum</foreign> to gode,
<foreign>ad regem equito</foreign> to cyninge ic ride.
 269.1. <foreign>apud homines sum</foreign> mid mannum ic eom, <foreign>apud episcopum manet</foreign>
mid ðam biscope he wunað.
 269.3. <foreign>ante hostium stat</foreign> ætforan ðære dura he stent,
<foreign>ante regem stat</foreign> ætforan ðam cyninge he stent.
 269.5. <foreign>aduersum inimicum pergit</foreign> togeanes his fynd he gæð.
 269.6. <foreign>cis Romam</foreign> beheonan Rome, <foreign>cis Alpes</foreign> beheonan muntan.
 269.7. <foreign>citra plateam</foreign> beheonan þære stræt.
 269.8. <foreign>circum montem</foreign> ymbe ða dune.
 269.9. <foreign>circa forum</foreign> wið ða cepstræt.
 269.9. <foreign>contra ignem</foreign> ongean þæt fyr.
 269.10. <foreign>erga propinquos curo</foreign> embe mine magas ic hogige.
 269.11. <foreign>extra terminum</foreign> ofer landgemæru, <foreign>extra legem dei
facit</foreign> ofer godes æ he deð.
 269.12. <foreign>inter amicos sum</foreign> betwux freondum ic eom.
 269.13. <foreign>intra moenia</foreign> binnon weallum.
 269.14. <foreign>infra tectum</foreign> under hrofe.
 269.14. <foreign>iuxta uiam</foreign> wið þone weg.
 269.15. <foreign>ob meritum</foreign> for geearnunge.
 269.15. <foreign>pone tribunal sedeo</foreign> wið þæt domsetl ic sitte.
 269.16. <foreign>per loca</foreign> geond stowa, <foreign>per dies</foreign> geond dagas, <foreign>per
hostium intramus</foreign> ðurh þa duru we gað in.
 269.18. <foreign>prope fenestram scribo</foreign> gehende þam ehþyrle ic write,
<foreign>prope est dies domini</foreign> gehende is godes dæg.
 270.1. <foreign>propter fidem passus est</foreign> for geleafan he ðrowode.
 270.2. <foreign>secundum regulam uiuo</foreign> æfter regole ic lybbe, <foreign>secundum
apostolicam doctrinam</foreign> be þære apostolican lare, <foreign>secundum Mathaeum</foreign>
æfter Mathees gesetnysse.
 270.5. <foreign>post tres annos</foreign> æfter þrim gearum, <foreign>post multum
tempus</foreign> æfter mycelre tide.
 270.7. <foreign>trans uadum</foreign> ofer þone ford, <foreign>trans mare</foreign> ofer sæ.
 270.8. <foreign>ultra mare est</foreign> begeondan sæ he is, <foreign>ultra te</foreign> begeondan
ðe.
 270.9. <foreign>praeter illa</foreign> toforan ðam oððe butan þam; eft <foreign>spem
in alium numquam habui, praeter in te, deus Israel</foreign> næfde ic nænne hiht
on oðerne næfre, buton on ðe, Israhela god.
 270.12. <foreign>supra pectus domini</foreign> bufan drihtnes breoste.
 270.13. <foreign>circiter tria milia</foreign> fornean þreo þusend, <foreign>circiter
triginta/ annos</foreign> fornean þrittig geara, <foreign>circiter kalendas</foreign> wið ðam
monðe <foreign>kalendae</foreign> synd clypunga, forðan ðe ða ealdan men clypodon symle
on niwum monan.
 270.17. <foreign>usque</foreign> nimð oftost oðerne <foreign>PRAEPOSITIO</foreign> him to: <foreign>usque
ad faeces biberunt</foreign> hi druncon oð ða drosna, <foreign>usque ad uesperum</foreign> oð
æfen.
 271.2. <foreign>secus uiam</foreign> wið þone weg, <foreign>secus uadum sedet</foreign> wið
ðone ford he sit.
 271.3. <foreign>penes uos est</foreign> mid eow he is, <foreign>penes iudices</foreign> mid demum.
 271.4. Þas <foreign>PRAEPOSITIONES</foreign> sume magon beon <foreign>ADVERBIA,</foreign> gif hi
beoð bæftan gesette.
 271.5. <foreign>ego supra aspicio, tu infra</foreign> ic hawige bufan and ðu
beneoðan: her is se <foreign>infra ADVERBIVM</foreign>.
 271.7. <foreign>ego in hac parte sto, tu contra</foreign> ic stande on þas healfe
and ðu ongean: her is se <foreign>contra ADVERBIVM;</foreign> and swa gehwylce oðre.
 271.10. Ðas oðre beoð geðeodde to <foreign>ABLATIVVM: a, ab, abs,
cum, coram, clam, de, e, ex, pro, prae, palam, sine, absque, tenus</foreign>.
 271.12. We cweðað on ledenspræce <foreign>a domo</foreign> of huse oððe
fram huse.
 271.13. <foreign>ab homine</foreign> fram men, <foreign>ab illo</foreign> fram him.
 271.14. <foreign>abs quolibet iussu</foreign> butan ænigre hæse.
 271.14. <foreign>cum exercitu pergit</foreign> mid here he færð.
 271.15. <foreign>cum rege est</foreign> mid cynincge he is.
 271.16. <foreign>coram uobis stat</foreign> ætforan eow he stent.
 271.16. <foreign>clam</foreign> is swiðor <foreign>ADVERBIVM,</foreign> þonne <foreign>PRAEPOSITIO: bona
aperte facit, mala clam</foreign> god he deð openlice and yfel digellice; her is <foreign>clam
ADVERBIVM,</foreign> ac he bið swa þeah <foreign>PRAEPOSITIO,</foreign> þonne he bið foreset:
<foreign>clam custodibus surgo</foreign> nytendum ðam weardmannum ic arise, <foreign>clam te est</foreign>
digele ðe is.
 272.2. <foreign>de loco</foreign> fram stowe oððe be stowe, <foreign>de domo dei</foreign> of
godes huse, <foreign>de illo homine loquor</foreign> be ðam men ic sprece, <foreign>de rege loquitur
episcopus</foreign> be ðam cyncge sprecð se bisceop.
 272.5. <foreign>e terra</foreign> of eorðan, <foreign>fons ascendebat e terra</foreign> se wyll
astah up of ðære eorðan.
 272.7. <foreign>ex illo loco</foreign> of ðære stowe.
 272.7. <foreign>pro hominibus oro</foreign> for mannum ic gebidde.
 272.8. <foreign>prae timore non audeo</foreign> for ege ic ne dear.
 272.9. <foreign>palam omnibus dico</foreign> openlice ic secge him eallum.
 272.10. <foreign>sine labore hic sedeo</foreign> butan geswince ic sitte her, <foreign>sine
crimine</foreign> butan leahtre.
 272.11. <foreign>absque terrore quiescit</foreign> butan ogan he hine gerest,
<foreign>absque ambiguitate</foreign> butan twynunge.
 272.13. <foreign>tenus</foreign> is <foreign>ADVERBIVM</foreign> mid Grecum, ac he is mid Ledenwarum
geteald to <foreign>PRAEPOSITIO,</foreign> forðan ðe he ne mæg an standende ænige
mihte habban, and byð oftost swa ðeah geendebyrd bæftan: <foreign>capulotenus
abdidit ensem</foreign> oð ða hylta he behydde þæt swurd.
 273.1. Ealswa <foreign>pubetenus</foreign> oð cnihthade and <foreign>finetenus</foreign> oð ende,
<foreign>mortetenus</foreign> oð deað, <foreign>collotenus</foreign> oð ðone swuran, <foreign>uerbotenus</foreign> be
worde, <foreign>talotenus</foreign> oð ða andcleow.
 273.4. He bið eac geþeod <foreign>GENITIVO</foreign> æfter greciscum gewunan:
<foreign>crurumtenus</foreign> oð ða sceancan <foreign>hoc crus</foreign> þes scanca, <foreign>horum crurum</foreign>
ðyssera sceancena.
 273.6. He awent eac to <foreign>ADVERBIVM: actenus</foreign> oð ðæt and oð
þis.
 273.8. Sume of ðisum beoð <foreign>ADVERBIA,</foreign> swaswa we ær
sædon.
 273.9. Gyt synd feower <foreign>PRAEPOSITIONES,</foreign> þe magon beon
geþeodde ægðer ge <foreign>ACCVSSATIVO</foreign> ge <foreign>ABLATIVO: in, sub, super, subter</foreign>.
 273.11. <foreign>in</foreign> and <foreign>sub</foreign> beoð geþeodde <foreign>ACCVSSATIVO,</foreign> þonne hi
getacniað <foreign>AD LOCVM,</foreign> þæt is færeld to sumere stowe.
 273.13. <foreign>in urbem uado</foreign> ic gange in to ðære byrig.
 273.13. <foreign>introibo in domum tuam, domine</foreign> ic gange in to ðinum
huse, drihten.
 273.15. <foreign>in ciuitatem equitauit rex</foreign> in to ðære ceastre rad se
cyning.
 273.16. <foreign>sub ipsos postes</foreign> under ðam sylfum postum.
 273.17. <foreign>gallina congregat pullos suos sub alas</foreign> henn gegaderað
hire cicenu under fiðerum.
 273.18. Eft, ðonne hi getacniað <foreign>IN LOCO,</foreign> þæt is on
ðære stowe, þonne beoð hi geðeodde <foreign>ABLATIVO</foreign>.
 274.2. <foreign>in aula sedeo</foreign> on healle ic sitte.
 274.3. <foreign>in lectulo iacet</foreign> on bedde he lið.
 274.3. <foreign>sub arbore sto</foreign> under treowe ic stande.
 274.4. <foreign>sub diem</foreign> and <foreign>sub die</foreign> under dæge.
 274.5. <foreign>sub iustitiam</foreign> and <foreign>sub iustitia</foreign> under rihtwisnysse.
 274.6. <foreign>super</foreign> and <foreign>subter,</foreign> þonne hi getacniað styrunge,
þonne beoð hi geþeodde <foreign>ACCVSATIVO</foreign>.
 274.7. <foreign>qui ascendit super caelos</foreign> se þe astah ofer heofenas.
 274.8. <foreign>super montem excelsum ascende tu</foreign> ofer healice dune astih
ðu.
 274.10. <foreign>subter aquam mersus est</foreign> under wætere he is besenced.
 274.11. Eft, ðonne hi getacniað <foreign>IN LOCO,</foreign> þæt is on
stowe, þonne genimað hi <foreign>ABLATIVVM</foreign>.
 274.12. <foreign>fronde super uiridi sunt nobis mitia poma</foreign> us synd liðe
æppla ofer grenum boge.
 274.14. <foreign>super arbore sedent</foreign> ofer treowe hi sittað.
 274.15. He getacnað eac gemynd, swaswa <foreign>de</foreign>.
 274.15. <foreign>super hac re</foreign> and <foreign>de hac re</foreign> be ðysum þinge.
 274.16. <foreign>super</foreign> bið eac <foreign>ADVERBIVM</foreign>.
 274.17. <foreign>subter densa testudine</foreign> under ðiccum scyldtruman
oððe randbeage; and swa gehwær.
 275.1. Hi beoð eac ealle mæst gefegede oððe to wordum
oðþe to namum.
 275.2. <foreign>obsto</foreign> ic ongean stande, <foreign>obuius</foreign> ongean cumende.
 275.3. <foreign>posthabeo</foreign> ic forseo, <foreign>posterus</foreign> æftergenga, <foreign>posthumus</foreign>
æfterboren se þe bið geboren æfter bebyrgedum fæder.
 275.5. <foreign>circumfero</foreign> ic ferie onbutan.
 275.5. <foreign>contradico</foreign> ic wiðcweðe, <foreign>contrarius</foreign> wiþerræde,
<foreign>contrarietas</foreign> and <foreign>contrauersio</foreign> wiðerrædnys.
 275.7. <foreign>intercapedo</foreign> fyrst, <foreign>interuallum</foreign> lytel fæc.
 275.8. <foreign>amendo</foreign> ic betæce fram me, <foreign>amens</foreign> gewitleas.
 275.9. <foreign>ebibo</foreign> ic of adrince, <foreign>educo educas</foreign> ic fede.
 275.10. <foreign>abduco</foreign> ic of alæde.
 275.10. <foreign>aufero</foreign> ic ætbrede: her is se <foreign>b</foreign> awend on <foreign>u</foreign>.
 275.11. <foreign>asporto</foreign> ic aweg bere: her is se <foreign>b</foreign> awend on <foreign>s</foreign>.
 275.12. <foreign>arripio</foreign> ic gelæcce: <foreign>b</foreign> on <foreign>r</foreign>.
 275.12. <foreign>abscondo</foreign> ic behyde.
 275.13. <foreign>detraho</foreign> ic tæle bæftan, <foreign>desperatus</foreign> georwened,
<foreign>demens</foreign> gemyndleas.
 275.14. <foreign>procliuus</foreign> forðheald, <foreign>prostratus</foreign> astreht, <foreign>pro sua
uita uult</foreign> be his life he wyle, <foreign>pro uiribus suis</foreign> be his mægnum.
 275.16. <foreign>praedico</foreign> ic bodige oððe foresecge, <foreign>praedicator</foreign>
prydecere <foreign>praeco</foreign> bydel is anfeald, <foreign>prae me</foreign> toforan me, <foreign>prae omnibus</foreign>
toforan eallum.
 276.3. <foreign>cum</foreign> bið awend to <foreign>con</foreign> on gefegednysse: <foreign>coniungo</foreign> ic
geðeode, <foreign>conspiro</foreign> ic gereonige, <foreign>conculco</foreign> ic fortrede.
 276.5. <foreign>exhibeo</foreign> ic gearcige, <foreign>excludo</foreign> ic ut aluce, <foreign>expers</foreign>
orhlyte, <foreign>exlex</foreign> butan æ oððe utlaga.
 276.7. <foreign>inspiro</foreign> ic on orðige, <foreign>infirmo</foreign> ic untrumige, <foreign>insanus</foreign>
gewitleas, <foreign>infirmus</foreign> untrum.
 276.8. <foreign>subpono</foreign> ic underlecge.
 276.9. <foreign>supersideo</foreign> ic ofersitte, <foreign>superuolo</foreign> ic oferfleo,
<foreign>superuacuus</foreign> unnyt oððe idel, <foreign>superficies</foreign> sumes ðinges bradnyss; and
swa gehwylce oðre, ac swa þeah ne beoð hi ealle gefegede.
 276.13. Gyt synd syx <foreign>PRAEPOSITIONES: di, dis, re, se, am, con:</foreign>
þas sind gehatene <foreign>LOQVELARES</foreign>.
 276.14. <foreign>loquela</foreign> is spræc, and <foreign>LOQVELARES</foreign> synd
gespræcelice/, forðan ðe ðas six <foreign>PRAEPOSITIONES</foreign> ne beoð nahwar
ana, ac beoð æfre to sumum oðrum worde gefegede.
 277.1. <foreign>di: diuido</foreign> ic todæle, <foreign>dimitto</foreign> ic forlæte,
<foreign>disertus</foreign> getinge.
 277.2. <foreign>dis: discurro</foreign> ic geondyrne, <foreign>discutio</foreign> ic tosceace,
<foreign>disiungo</foreign> ic ungeocige oððe totwæme, <foreign>distraho</foreign> ic aspende yfele.
 277.5. <foreign>re: reuertor</foreign> ic ongean cyrre, <foreign>respicio</foreign> ic beseo under
bæc.
 277.6. <foreign>se: seduco</foreign> ic bepæce oðþe forlæde, <foreign>separo</foreign> ic
ascirige, <foreign>securus</foreign> orsorh.
 277.7. <foreign>am: amputo</foreign> ic of aceorfe, <foreign>amplector</foreign> ic beclyppe.
 277.8. <foreign>con</foreign> stent gehwær for <foreign>cum,</foreign> swaswa we ær sædon,
ac he forlyst þone <foreign>n,</foreign> gyf ænig <foreign>VOCALIS</foreign> him cymð to: <foreign>coaequo</foreign> ic
emnette, <foreign>coarto</foreign> ic genyrwige <foreign>ET CETERA</foreign>.
 277.11. Þas synd gehatene <foreign>PRAEPOSITIONES</foreign>, forþan ðe hi
beoð æfre foresette oðrum wordum, swa hwær swa hi beoð gefegede.
 277.14. <foreign>INCIPIT INTERIECTIO</foreign>.
 277.15. <foreign>Interiectio est pars orationis significans mentis affectum
uoce incondita, interiectio</foreign> is an dæl ledenspræce getacnjende þæs
modes gewilnunge mid ungesceapenre stemne.
 278.1. <foreign>INTERIECTIO</foreign> mæg beon gecweden betwuxalegednys on
englisc, forþan ðe he lið betwux wordum and geopenað þæs modes
styrunge mid behyddre stemne.
 278.4. An þing he hæfþ: <foreign>SIGNIFICATIO,</foreign> þæt is
getacnung, forðan ðe he getacnað hwilon ðæs modes blisse, hwilon
sarnysse, hwilon wundrunge and gehwæt.
 278.7. <foreign>heu</foreign> getacnað þæs modes sarnysse: <foreign>heu mihi, domine,
quia peccaui nimis in uita mea</foreign> wa is me, drihten, forþan þe ic syngode
swiðe on minum life.
 278.10. Þes <foreign>heu</foreign> and <foreign>ei</foreign> getacniað wanunge.
 278.10. <foreign>hui</foreign> man cweþ on leden and ealswa on englisc: huig, hu
færst ðu.
 278.12. <foreign>uae</foreign> getacnað hwilon wanunge, hwilon ðeowracan, hwilon
wyrigunge.
 278.13. <foreign>uae mihi, quia tacui</foreign> wa is me, þæt ic suwode.
 278.14. Crist cwæð be Judan: <foreign>uae illi</foreign> wa him.
 278.14. He cwæð be þam ungeleaffullum Judeiscum: <foreign>uae uobis</foreign>
wa eow.
 278.16. On wyrigunge: <foreign>uae tibi sit</foreign> wa þe si.
 278.16. Eft he getacnað wawan, swaswa se witega <foreign>EZECHIEL</foreign>
cwæð be þære bec, þe him wæs gebroht fram gode: <foreign>et scriptae
erant in eo lamentationes et carmen et uae</foreign> and on ðære wæron awritene
heofunga and leoð and wawa ða heofunga getacnodon þæra manna wop, ðe
heora synna behreowsiað and mid soðre dædbote gebetað.
 279.4. Þæt leoð getacnode godes þeowena sang and ðæra
manna, þe god heriað mid gastlicum lofsangum.
 279.6. Se wawa getacnað þone ecan wawan, ðe ða habbað on
hellewite, þe nu god forseoð and his beboda.
 279.8. Þes <foreign>uae</foreign> sceal beon awriten mid þrim stafum, and se
sceorta <foreign>ue,</foreign> ðe is <foreign>CONIVNCTIO,</foreign> hæfð twegen stafas: <foreign>quid est stultius
quidue turpius?</foreign> hwæt is stuntlicor oðþe hwæt fracedlicor?
 279.12. Þes dæl <foreign>INTERIECTIO</foreign> hæfð wordes fremminge,
þeah ðe he færlice geclypod beo, and he hæfð swa fela stemna, swa
he hæfð getacnunga, and hi ne magon ealle beon on englisc awende.
 279.15. <foreign>haha</foreign> and <foreign>hehe</foreign> getacniað hlehter on leden and on
englisc, forðan ðe hi beoð hlichende geclypode.
 279.17. <foreign>uah</foreign> getacnað gebysmrunge, and <foreign>racha</foreign> getacnað
æbylignysse oððe yrre.
 279.18. <foreign>uah</foreign> and <foreign>racha</foreign> sind ebreisce <foreign>INTERIECTIONES,</foreign> and
ælc þeod hæfð synderlice <foreign>INTERIECTIONES,</foreign> ac hi ne magon naht eaðe
to oðrum gereorde beon awende.
 280.1. <foreign>la</foreign> getacnað yrsunge.
 280.1. <foreign>e</foreign> gebicnað forsewennysse.
 280.2. <foreign>euge</foreign> gebicnað blisse and bysmrunge.
 280.3. <foreign>o</foreign> getacnað æbilignysse and sarnysse and wundrunge and
is <foreign>ADVERBIVM VOCANDI: o magister</foreign> eala ðu lareow, and he is eac an stæf.
 280.5. <foreign>a</foreign> and <foreign>e</foreign> sindon <foreign>INTERIECTIONES</foreign> and <foreign>PRAEPOSITIONES</foreign>
and eac stafas.
 280.6. <foreign>pro</foreign> is <foreign>PRAEPOSITIO</foreign> and <foreign>INTERIECTIO: pro, si remeasset
in urbem</foreign> eala, gif he gecyrde in to ðære byrig.
 280.8. Hwilon hi beoð eac of oðrum partum gefegede.
 280.9. <foreign>pro dolor</foreign> wala and gehwylce oðre, þe gebicniað
þæs modes styrunge ðurh clypunge.
 280.11. Ealle hi sind <foreign>INTERIECTIONES,</foreign> ac heora sweg byð hwilon
gescyrt and hwilon gelencged be ðæs modes styrunge.
 280.13. Afæstla and hilahi and wellawell and ðyllice oðre
sindon englisce INTERIECTIONES.
 280.15. <foreign>FINIVNT PARTES ANGLICE</foreign>.
 280.16. <foreign>DE NOMINIBVS NVMERORVM</foreign>.
 280.17. Ic wylle eac awritan on englisc þa naman, ðe
getacniað getel and þa ðe him of cumað.
 280.18. <foreign>unus</foreign> an gebyrað to werlicum hade, <foreign>una</foreign> to wiflicum,
<foreign>unum</foreign> to <foreign>NEVTRVM</foreign>.
 281.2. <foreign>duo</foreign> twegen gebyriað to <foreign>MASCVLINVM</foreign> and to <foreign>NEVTRVM,
duae</foreign> twa to <foreign>FEMININVM</foreign>.
 281.3. <foreign>tres</foreign> ðry gebyriað to <foreign>MASCVLINVM</foreign> and <foreign>FEMININVM,
tria</foreign> þreo to <foreign>NEVTRVM</foreign>.
 281.4. <foreign>quattuor</foreign> feower gebyriað to eallum þam þrim cynnum
and swa forð oð hundteontig.
 281.6. <foreign>quinque uiri</foreign> fif ceorlas.
 281.7. <foreign>sex litterae</foreign> six stafas.
 281.7. <foreign>septem uerba</foreign> seofan word.
 281.8. <foreign>octo</foreign> eahta to ælcum cynne and to ælcum <foreign>CASV</foreign> and
swa forð.
 281.9. <foreign>nouem</foreign> nigon.
 281.10. <foreign>decem</foreign> tyn.
 281.10. <foreign>undecim</foreign> endleofan.
 281.10. <foreign>duodecim</foreign> twelf.
 281.11. <foreign>tredecim</foreign> þreottyne.
 281.11. <foreign>quattuordecim</foreign> feowertyne.
 281.12. <foreign>quindecim</foreign> fiftyne.
 281.13. <foreign>sedecim</foreign> syxtyne.
 281.13. <foreign>decem et septem</foreign> seofantyne.
 281.14. <foreign>decem et octo</foreign> eahtatyne.
 281.14. <foreign>decem et nouem</foreign> nigontyne.
 281.15. <foreign>uiginti</foreign> twentig.
 281.15. <foreign>uiginti unum</foreign> an and twentig and swa forð.
 281.16. <foreign>triginta</foreign> þrittig.
 281.17. <foreign>quadraginta</foreign> feowertig.
 281.17. <foreign>quinquaginta</foreign> fiftig.
 281.18. <foreign>sexaginta</foreign> syxtig.
 281.18. <foreign>septuaginta</foreign> hundseofontig.
 281.19. <foreign>octoginta</foreign> hundeahtatig.
 281.20. <foreign>nonaginta</foreign> hundnigontig.
 281.20. <foreign>centum</foreign> hundteontig.
 281.21. Þa oðre heonon forð sindon <foreign>MOBILIA</foreign>.
 281.22. <foreign>ducenti uiri</foreign> twa hund wera, <foreign>ducentae feminae</foreign> twa hund
wifa, <foreign>ducenta uerba</foreign> twa hund worda and swa forð to ælcum cynne and to
ælcum case: <foreign>ducentorum, ducentarum; ducentis; ducentos, ducentas ducenta;
ET CETERA</foreign>.
 282.3. Ealswa <foreign>trecenti, trecentae, trecenta</foreign> þreo hund.
 282.3. <foreign>quadringenti, quadringentae, quadringenta</foreign> feower hund.
 282.4. <foreign>quingenti, quingentae, quingenta</foreign> fif hund.
 282.5. <foreign>sexcenti sexcentae, sexcenta</foreign> syx hund.
 282.6. <foreign>septingenti, septingentae, septingenta</foreign> seofon hund.
 282.6. <foreign>octingenti, octingentae, octingenta</foreign> eahta hund.
 282.7. <foreign>noningenti, noningentae, noningenta</foreign> nigon hund <foreign>ET PER
SINCOPAM</foreign> and þurh wanunge <foreign>nongenti</foreign> and <foreign>nongentae</foreign> and <foreign>nongenta</foreign>.
 282.9. <foreign>mille</foreign> þusend is þreora cynna.
 282.10. An getitelod <foreign>I</foreign> getacnað an þusend, and twegen ias
getitelode, <foreign>II,</foreign> getacniað twa þusend and swa forð to ælcum getele.
 282.13. Of ðisum beoð acennede <foreign>ORDINALIA NOMINA,</foreign> þæt
synd endebyrdlice naman.
 282.14. <foreign>primus</foreign> se forma, <foreign>prima, primum</foreign> and swa forð on ðreo
wisan.
 282.15. <foreign>secundus</foreign> se oðer.
 282.16. <foreign>tertius</foreign> se ðridda.
 282.16. <foreign>quartus</foreign> se feorða.
 282.16. <foreign>quintus</foreign> se fifta.
 282.17. <foreign>sextus</foreign> se sixta.
 282.17. <foreign>septimus</foreign> se seofoða.
 282.17. <foreign>octauus</foreign> se eahteoða.
 282.18. <foreign>nonus</foreign> se nigoða.
 282.18. <foreign>decimus</foreign> se teoða.
 282.19. <foreign>undecimus</foreign> se endleofta.
 282.19. <foreign>duodecimus</foreign> se twelfta.
 282.19. Þa oðre wendað on ægþerne ende.
 282.20. <foreign>tertius decimus</foreign> se þreotteoða, <foreign>tertia decima</foreign> and
<foreign>tertium decimum</foreign> and swa forð to ðrym cynnum.
 283.2. <foreign>quartus decimus</foreign> se feowerteoða.
 283.3. <foreign>quintus decimus</foreign> se fifteoða.
 283.3. <foreign>sextus decimus</foreign> se syxteoða.
 283.4. <foreign>septimus decimus</foreign> se seofonteoða.
 283.4. <foreign>octauus decimus</foreign> se eahtateoða.
 283.5. <foreign>nonus decimus</foreign> se nigonteoða.
 283.6. <foreign>uicesimus</foreign> se twenteogoða.
 283.6. <foreign>uicesimus primus</foreign> se an and twenteogoða <foreign>ET CETERA</foreign>.
 283.7. Genoh bið, þæt we awriton þa <foreign>CARDINALES NVMEROS,</foreign>
þæt synd þa heafodgetel; tyn and twentig and swa fram tyn to tynum.
 283.10. <foreign>tricesimus</foreign> se þrittigoða.
 283.10. <foreign>quadragesimus</foreign> se feowerteogoða.
 283.11. <foreign>quinquagesimus</foreign> se fifteogoða.
 283.11. <foreign>sexagesimus</foreign> se sixteogoða.
 283.12. <foreign>septuagesimus</foreign> se hundseofontigoða.
 283.13. <foreign>octogesimus</foreign> se hundeahtatigoða.
 283.13. <foreign>nonagesimus</foreign> se hundnigontigoða.
 283.14. <foreign>centesimus</foreign> se hundteontigoða and swa forð;
<foreign>ducentesimus</foreign> se ðe byð on ðam twam hundredum æftemyst, þonne hi
man rimð; <foreign>trecentesimus, quadringentesimus, quingentesimus, sexcentesimus,
septingentesimus/, octingentesimus, nongentesimus, millesimus</foreign> se ðe bið
æftemyst on ðusendgetele.
 284.5. Sum getel bið æfre menigfeald: <foreign>singuli homines</foreign>
ænlipige men, <foreign>bini</foreign> getwynne oððe twam and twam, <foreign>terni</foreign> þrim and
þrim, <foreign>quaterni</foreign> feower and feower.
 284.8. Ealswa <foreign>quini, seni, septeni, octoni, noueni, deni, undeni,
duodeni, terni deni, quaterni deni, quindeni, seni deni, septeni deni, octoni
deni, noueni deni, uiceni, uiceni singuli, uiceni bini, uiceni terni;
SIMILITER CETERI; trigeni, quadrageni, quinquageni, sexageni, septuageni,
octogeni, nonageni, centeni, ducenteni, tricenteni, quadringenteni,
quingenteni, sexcenteni, septingenteni, octingenteni, nongenteni, milleni</foreign>
þusendfealde oðþe ðusendum and þusendum.
 284.16. Gyt ðær is oðer getel æfter ðisum: <foreign>singularis</foreign>
anfeald, <foreign>dualis</foreign> twyfeald, <foreign>ternarius</foreign> numerus ðryfeald getel,
<foreign>quaternarius</foreign> feowerfeald, <foreign>quinarius</foreign> fiffeald, <foreign>senarius</foreign> syxfeald,
<foreign>septenarius</foreign> seofonfeald, <foreign>octonarius</foreign> eahtafeald, <foreign>nouenarius</foreign> nigonfeald.
 285.1. <foreign>denarius</foreign> tynfeald <foreign>denarius</foreign> is eac se dinor, þe awehð
<foreign>DECEM NVMMOS,</foreign> þæt sind tyn penegas.
 285.3. <foreign>uicenarius</foreign> twentigfeald getel, <foreign>tricenarius</foreign>
þritigfeald, <foreign>quadragenarius</foreign> feowertigfeald, <foreign>quinquagenarius</foreign> fiftigfeald,
<foreign>sexagenarius</foreign> syxtigfeald getel oðþe syxtig geara eald man,
<foreign>septuagenarius, octogenarius, nonagenarius, centenarius, ducentenarius,
tricentenarius, quadringentenarius, quingentenarius, sexcentenarius,
septingentenarius, octingentenarius, nongentenarius</foreign>.
 285.10. <foreign>millenarius</foreign> þusendfeald getel oððe se ðe leofað
þusend geara, swaswa dyde <foreign>MATVSALAM</foreign> buton an and þrittig geara.
 285.13. <foreign>ADVERBIA</foreign> cumað eac of ælcum getele: <foreign>semel legi</foreign>
æne ic rædde, <foreign>bis legi</foreign> tuwa ic rædde, <foreign>ter</foreign> þriwa, <foreign>quater</foreign> feower
siðon.
 285.15. Þa oðre geendiað ealle on langne <foreign>es: quinquies</foreign> fif
siðon, <foreign>sexies</foreign> syx siþon, <foreign>septies</foreign> seofon siðon, <foreign>octies</foreign> eahta
siðon, <foreign>nouies</foreign> nigon siðon, <foreign>decies</foreign> tyn siðon, <foreign>uicies</foreign> twentigon
siðon, <foreign>tricies</foreign> þritigon siðon, <foreign>quadragies</foreign> feowertigon siðon,
<foreign>quinquagies/</foreign> fiftigon siðon, <foreign>sexagies</foreign> syxtigon siðon, <foreign>septuagies</foreign>
hundseofontigon siþon, <foreign>octuagies</foreign> hundeahtatigon siðon, <foreign>nonagies</foreign>
hundnigontigon siðon.
 286.6. <foreign>centies mentitur uersipellis</foreign> hund siðon lyhð se leas
bredenda, <foreign>ducenties</foreign> twa hund siðon, <foreign>tricenties</foreign> þreo hund siþon,
<foreign>quadringenties</foreign> feower hund siðon, <foreign>quingenties</foreign> fif hund siðon,
<foreign>sexcenties/</foreign> syx hund siðon, <foreign>septingenties</foreign> seofon hund siðon,
<foreign>octingenties</foreign> eahta hund siðon, <foreign>nongenties</foreign> nigon hund siðon, <foreign>milies</foreign>
ðusend siðon.
 286.12. Þam ungeendodum getelum man set <foreign>n</foreign> betwux: <foreign>quotiens
legisti?</foreign> hu oft ræddest ðu?
 286.14. Eft <foreign>quotiens uolui</foreign> la, hu oft ic wolde.
 286.14. <foreign>totiens</foreign> swa oft, <foreign>multotiens</foreign> forwel oft, <foreign>aliquotiens</foreign>
on sumne sæl.
 286.16. Gyt synd manega getel on mislicum getacnungum: <foreign>simplum</foreign> be
anfealdum ic forgylde, <foreign>duplum</foreign> be twyfealdum, <foreign>triplum</foreign> be þrimfealdum,
<foreign>quadruplum</foreign> be feowerfealdum, <foreign>centuplum</foreign> be hundfealdum.
 287.1. <foreign>simplex</foreign> anfeald, <foreign>duplex</foreign> twyfeald, <foreign>triplex</foreign> þryfeald,
<foreign>multiplex</foreign> menigfeald and word of ðisum: <foreign>duplico</foreign> ic twyfylde, <foreign>triplico</foreign>
ic ðryfylde, <foreign>multiplico</foreign> ic menigfylde.
 287.6. Man cweð eac <foreign>undeuiginti</foreign> an læs twentig,
<foreign>duodeuiginti</foreign> twam læs twentig, <foreign>duodetriginta</foreign> twam læs þrittig <foreign>ET
CETERA</foreign>.
 287.9. <foreign>Vniformis</foreign> anes hiwes, <foreign>biformis</foreign> twyhiwede, <foreign>triformis</foreign>
ðryhiwede <foreign>ET CETERA</foreign>.
 287.11. <foreign>Anniculus</foreign> anes geares cild oððe lamb.
 287.11. <foreign>annuus</foreign> gearlic, <foreign>annua festiuitas</foreign> gearlic freolsdæg,
<foreign>annuum tempus</foreign> gearlic tid.
 287.13. <foreign>biennis</foreign> twywintre, <foreign>triennis</foreign> þrywintre, <foreign>quadriennis</foreign>
feowerwintre, <foreign>quinquennis</foreign> fifwintre.
 287.15. <foreign>biennium</foreign> for twam gearum oððe twegra geara fyrst,
<foreign>triennium</foreign> þreora geara fyrst, <foreign>quadriennium</foreign> feower geara fyrst,
<foreign>quinquennium</foreign> fif geara fæc <foreign>ET CETERA</foreign>.
 287.18. Eft <foreign>bimus</foreign> twywintre, <foreign>trimus</foreign> þrywintre, <foreign>quadrimus</foreign>
feowerwintre.
 287.20. <foreign>bipes</foreign> twyfete, <foreign>tripes</foreign> þryfete, <foreign>quadrupes</foreign>
fyþerfete, <foreign>decempes</foreign> loc, hwæt hæbbe tyn fet.
 288.1. <foreign>Biduum</foreign> twegra daga fæc, <foreign>triduum</foreign> þreora daga fæc,
<foreign>quatriduum</foreign> feower daga fæc.
 288.2. <foreign>biduanum ieiunium</foreign> twegra daga fæsten, <foreign>triduanum</foreign>
þreora.
 288.3. <foreign>binoctium</foreign> twegra nihta fæc, <foreign>trinoctium</foreign> ðreora nihta
fæc, <foreign>quadrinoctium</foreign> feower nihta fæc.
 288.6. Eft <foreign>bipatens</foreign> twyhlydede, <foreign>tripatens</foreign> ðryhlidede.
 288.7. <foreign>bilinguis</foreign> twyspræce oððe se ðe hæfð twa
tungan, <foreign>trilinguis</foreign> se ðe hæfð þreo.
 288.9. Eft <foreign>biuium</foreign> twegra wega gelætu, <foreign>triuium</foreign> þreora.
 288.10. <foreign>bifidus</foreign> twystrenge oððe twygærede, <foreign>trifidus</foreign>
þrystrenge, <foreign>quadrifidus</foreign> feowerstrenge.
 288.11. <foreign>bisulcus</foreign> twysnæcce oððe twyfyrede, <foreign>trisulcus:
trisulcam linguam habet serpens</foreign> þrysnece tungan hæfð seo næddre.
 288.13. <foreign>geminus</foreign> getwysa, <foreign>tergeminus</foreign> þær ðær beoð
þreo togædere.
 288.14. <foreign>unimanus</foreign> anhynde.
 288.15. <foreign>unicus</foreign> ancenned.
 288.15. <foreign>unitas</foreign> annyss.
 288.15. <foreign>uniuersus populus</foreign> eal folc.
 288.16. Ealswa <foreign>cunctus exercitus</foreign> eall se here oððe fyrd,
<foreign>procinctus/</foreign> fyrding.
 289.1. <foreign>unio unis</foreign> oðþe <foreign>uno unas</foreign> ic anlæce.
 289.2. <foreign>biiugus</foreign> on twa geiht, <foreign>triiugus</foreign> on ðreo geiht,
<foreign>quadriiugus</foreign> on feower.
 289.3. <foreign>triangulus</foreign> þryhyrnede, <foreign>quadrangulus</foreign> fyþerscyte,
<foreign>quinquangulus</foreign> fifecgede, <foreign>sexangulus</foreign> sixecgede.
 289.5. Þas synd <foreign>MOBILIA: triangula, triangulum,</foreign> and fela
ðær beforan.
 289.7. <foreign>TRIGINTA DIVISIONES GRAMMATICAE ARTIS</foreign>.
 289.9. <foreign>GRAMMA</foreign> on grecisc is <foreign>LITTERA</foreign> on leden and on englisc
stæf, and <foreign>GRAMMATICA</foreign> is stæfcræft.
 289.10. Se cræft geopenað and gehylt ledenspræce, and nan
man næfð ledenboca andgit befullon, buton he þone cræft cunne.
 289.12. Se cræft is ealra boclicra cræfta ordfruma and
grundweall.
 289.13. <foreign>GRAMMATICVS</foreign> is, se ðe can ðone cræft grammatican
befullan.
 289.15. And se cræft hæfð þritig todal.
 289.16. I þæt forme todal is <foreign>VOX</foreign> stemn, II þæt oðer
<foreign>LITTERA</foreign> stæf, III þæt þridde is <foreign>SILLABA</foreign> stæfgefeg.
 290.2. Be þisum ðrim todalum we awriton on forewerdre þyssere
bec.
 290.3. Æfter ðisum we tellað <foreign>OCTO PARTES ORATIONIS,</foreign>
þæt synd ða eahta dælas ledenspræce, be ðam þe þeos boc is
geset, ac we secgað her, þæt feower ðæra dæla synd
<foreign>DECLINABILIA,</foreign> þæt is declinigendlice.
 290.6. Þa ðry man gebigð on casum: <foreign>NOMEN</foreign> and <foreign>PRONOMEN</foreign> and
<foreign>PARTICIPIVM</foreign>.
 290.8. <foreign>VERBVM</foreign> bið gebiged <foreign>IN MODIS,</foreign> þæt is on gemetum
oððe on ðære spræce wison.
 290.9. Þa oðre feower: <foreign>ADVERBIVM, CONIVNCTIO, PRAEPOSITIO,
INTERIECTIO/,</foreign> sindon <foreign>INDECLINABILIA,</foreign> þæt is undeclinigendlice.
 290.11. Her synd nu geteald endlufan todal.
 290.13. XII sume dal sindon <foreign>PEDES,</foreign> þæt synd fet, and
þæra fota is fela: mid ðam setton <foreign>POETAE,</foreign> þæt sind gelærede
sceopas, heora leoðcræft on bocum.
 290.16. XIII sum todal is <foreign>ACCENTVS,</foreign> þæt is sweg, on hwilcum
stæfgefege ælc word swegan sceal.
 291.1. XIIII sume sind <foreign>POSITVRAE,</foreign> þa sind on oðre wison
gehatene <foreign>DISTINCTIONES,</foreign> þæt sind todal, hu man todælð þa fers on
rædinge.
 291.3. Se forma prica on þam ferse is gehaten <foreign>MEDIA DISTINCTIO,</foreign>
þæt is on middan todal.
 291.4. Se oðer hatte <foreign>SVBDISTINCTIO,</foreign> þæt is undertodal.
 291.5. Se þridda hatte <foreign>DISTINCTIO</foreign> oððe <foreign>PERIODOS,</foreign> se
belycð þæt fers.
 291.6. <foreign>DISTINCTIO</foreign> is todal, and <foreign>PERIODOS</foreign> is clysing oððe
geendung þæs ferses.
 291.9. XV sum ðæra dæla is gehaten <foreign>NOTA,</foreign> þæt is
mearcung.
 291.10. Þæra mearcunga sind manega and mislice gesceapene
ægðer ge on sangbocum ge on leoðcræfte ge on gehwylcum gesceade.
 291.12. Sceawige, se ðe wylle.
 291.13. XVI sum is gecweden <foreign>ORTOGRAPHIA</foreign> on grecisc, þæt is
on leden <foreign>RECTA SCRIPTVRA</foreign> and on englisc riht gewrit.
 291.15. Ic cweðe nu gewislicor.
 291.15. Se þe writ <foreign>ad,</foreign> gif he byð <foreign>PRAEPOSITIO,</foreign> þonne
sceal he settan <foreign>d</foreign> æfter þam <foreign>a,</foreign> and, gif hit bið <foreign>at CONIVNCTIO,</foreign>
write he <foreign>t</foreign> to ðam <foreign>a</foreign>.
 291.17. Eft <foreign>apud PRAEPOSITIO</foreign> sceal habban <foreign>d</foreign> on æfteweardan,
and <foreign>caput</foreign> heafod sceal habban <foreign>t</foreign>.
 292.1. <foreign>haud ADVERBIVM,</foreign> þæt is on englisc nates hwon, sceal
habban <foreign>h</foreign> on forewerdan and <foreign>d</foreign> on æfteweardan, and <foreign>aut CONIVNCTIO</foreign> nimð
<foreign>t</foreign> on æfteweardan and nanne <foreign>h</foreign> ætforan.
 292.4. <foreign>fedus</foreign> fullic næfð nænne <foreign>o,</foreign> and <foreign>foedus</foreign> wedd
nimð <foreign>o</foreign> ætforan þam <foreign>e</foreign> and ealswa <foreign>poena</foreign> wite and <foreign>foenum</foreign> gærs
and <foreign>moenia</foreign> weallas.
 292.7. <foreign>pene</foreign> fornean <foreign>ADVERBIVM</foreign> næfð nænne <foreign>o</foreign>.
 292.7. <foreign>hora</foreign> tid hæfð <foreign>h,</foreign> and <foreign>ora</foreign> læppa oððe ende
næfð nænne.
 292.8. Ealswa <foreign>honor</foreign> wurðmynt nimð <foreign>h,</foreign> and <foreign>onus</foreign> byrðen
gebyrað butan <foreign>h</foreign>.
 292.10. <foreign>quid</foreign> hwæt hæfð <foreign>d,</foreign> and of ðam worde <foreign>queo</foreign> ic
mæg <foreign>quis</foreign> ðu miht <foreign>quit</foreign> he mæg scel geendian on <foreign>t</foreign>.
 292.12. <foreign>sed CONIVNCTIO</foreign> geendað on <foreign>d,</foreign> and word geendiað on
<foreign>t: cum esset</foreign> ða þa he wæs <foreign>cum amasset</foreign> ða ða he lufode <foreign>ET
CETERA</foreign>.
 292.15. XVII sum ðæra dæla hatte <foreign>ANALOGIA</foreign> on grecisc,
þæt is on leden <foreign>SIMILIVM RERVM COMPARATIO</foreign> and on englisc geliccra
ðinga wiðmetenys.
 292.17. Gif ðu nast sumne ledennaman, hwilces cynnes he sy on
ðam cræfte, þonne sceawa þu be sumum oðrum, ðe him gelic sy, and
þu wast þonne, gyf ðu smeast þonne, hwylces cynnes he sy.
 293.2. <foreign>funis</foreign> rap, þonne bið <foreign>panis</foreign> hlaf him gelic on
declinunge, and hi begen synd <foreign>MASCVLINI GENERIS</foreign> and swa gehwylce oðre.
 293.5. XVIII sum þæra hatte <foreign>ETHIMOLOGIA,</foreign> þæt is namena
ordfruma and gescead, hwi hi swa gehatene sind.
 293.7. <foreign>rex</foreign> cyning is gecweden <foreign>A REGENDO,</foreign> þæt is fram
recendome, forðan ðe se cyning sceal mid micelum wisdome his leode wissian
and bewerian mid cræfte.
 293.9. <foreign>homo</foreign> mann is gecweden fram <foreign>HVMO,</foreign> þæt is fram
moldan, forþan ðe seo eorðe wæs þæs mannes antimber; and swa
gehwylce oðre.
 293.13. XVIIII sum ðæra is <foreign>GLOSSA,</foreign> þæt is glesing,
þonne man glesð þa earfoðan word mid eðran ledene.
 293.15. <foreign>faustus</foreign> is on oðrum ledene <foreign>beatus,</foreign> ðæt is
eadig.
 293.15. <foreign>fatuus</foreign> is on oðrum ledene <foreign>stultus,</foreign> þæt is stunt;
and swa gehwylce oðre.
 293.18. XX sum ðæra is <foreign>DIFFERENTIA,</foreign> þæt is todal
betwux twam þingum.
 293.19. Ic cweþe nu <foreign>rex</foreign> cyning, þæt is se ðe
gemetfæstlice his folc gewissað.
 294.1. Gif he þonne mid his riccetere hi ofsit, þonne bið he
<foreign>tyrannus,</foreign> þæt is reðe oððe wælhreow.
 294.4. XXI sum ðæra is <foreign>BARBARISMVS,</foreign> þæt is anes wordes
gewemmednyss/, gif hit byð miswriten oððe miscweden of þam rihtan
cræfte.
 294.7. XXII sum ðæra is <foreign>SOLOCISMVS,</foreign> þæt is miscweden
word on endebyrdnysse þære rædinge of ðam rihtan cræfte.
 294.9. <foreign>BARBARISMVS</foreign> bið on anum worde, and <foreign>SOLOCISMVS</foreign> bið
sum leas word on ðam ferse.
 294.10. Swa ðeah ne gebyriað þas twegen dælas to ðam
cræfte, ac hi becumað of þam samlæredum leaslice geclypode oððe
awritene.
 294.13. XXIII sume sind gecwedene <foreign>VITIA,</foreign> þæt synd leahtras
on ledenspræce on manegum wisum miswritene oððe miscwedene.
 294.15. Þam eallum we sceolon wiðcweðan, gyf we cunnon
þæt gescead.
 294.17. XXIIII sum ðæra dæla is <foreign>METAPLASMVS,</foreign> þæt is
awend spræc to oðrum hiwe hwilon for fægernysse, hwilon for neode,
swaswa is <foreign>audacter</foreign> dyrstelice: hit sceolde beon <foreign>audaciter,</foreign> gyf hit
moste; and swa gehwilce oðre.
 295.3. XXV sume sind gehatene <foreign>SCEMATA,</foreign> þæt sind mislice
hiw and fægernyssa on ledenspræce, hu heo betst gelogod beo.
 295.6. XXVI sume sind gehatene <foreign>TROPI,</foreign> þæt sind mislice
getacnunga oððe wisan on ledenspræce abrodene of heora agenre getacnunge
to oðre gelicnysse, swaswa ic gecweden <foreign>fluctuare segetes, gemmare uites,</foreign>
þæt æceras yðiað and wintreowa gimmiað, forðan ðe æceras
farað on sumera, swaswa sæ yðigende, and wintreowa blostman beoð
gimmum gelice.
 295.12. Ealswa <foreign>floridam iuuentutem et lacteam caniciem</foreign> ða
blostmbæran iuguðe and þa meolchwitan harunge.
 295.15. XXVII sum ðæra is <foreign>PROSA,</foreign> þæt is forðriht
leden buton leoðcræfte gelencged and gelogod.
 295.17. XXVIII sume sind gehatene <foreign>METRA</foreign> on grecisc, ðæt is
on leden <foreign>MENSVRAE</foreign> and on englisc gemetu.
 295.18. Ða gemetu gebyriað to ledenum leoðcræfte.
 295.19. Se cræft is swa ameten, þæt ðær ne mot beon
furðon an stæf ofer getel, ac beoð ealle þa fers geemnytte be anum
getele, gif hit aht beon sceal.
 296.4. XXIX sume synd gehatene <foreign>FABVLAE,</foreign> þæt synd idele
spellunga.
 296.5. <foreign>FABVLAE</foreign> synd þa saga, þe menn secgað ongean gecynde,
þæt ðe næfre ne gewearð ne gewurðan ne mæg.
 296.8. XXX sum ðæra is gehaten <foreign>HISTORIA,</foreign> þæt is
gerecednyss/.
 296.9. Mid þære man awrit and gerehð þa ðing and þa
dæda, þe wæron gedone on ealdum dagum and us dyrne wæron.
 296.12. SY þEOS BOC ðVS HER GEENDOD.
 296.13. On ledenspræce synd menigfealde getel, ac on englisc nis
nan ðæra gewunelic butan þrim anum.
 296.14. <foreign>libra</foreign> on leden is pund on englisc.
 296.15. Fif penegas gemaciað ænne scylling and þrittig
penega ænne mancus.

END_TEXT
START_TEXT

ÆGl
B1.9.2.
Glossary: Zupitza 1880, 297-322.



 297.1. <foreign>incipivnt nomina mvltarvm rervm anglice</foreign>.
 297.3. <foreign>nomina</foreign>.
 297.4. <foreign>Deus omnipotens</foreign>, þæt is god ælmihtig, se wæs
æfre unbegunnen and æfre bið ungeendod.
 297.5. <foreign>caelum</foreign> heofen.
 297.6. <foreign>angelus</foreign> engel.
 297.6. <foreign>archangelus</foreign> heahengel.
 297.6. <foreign>stella</foreign> steorra.
 297.7. <foreign>sol</foreign> sunne.
 297.7. <foreign>luna</foreign> mona.
 297.7. <foreign>firmamentum</foreign> rodor.
 297.7. <foreign>cursus</foreign> ryne.
 297.8. <foreign>mundus</foreign> oððe <foreign>cosmus</foreign> þæt is middaneard.
 297.8. <foreign>tellus</foreign> oððe <foreign>terra</foreign> þæt is eorðe.
 297.8. <foreign>humus</foreign> molde.
 297.9. <foreign>mare</foreign> oððe <foreign>aequor</foreign> þæt is sæ.
 297.9. <foreign>pelagus</foreign> widsæ.
 297.9. <foreign>oceanum</foreign> garsecg.
 297.10. <foreign>homo</foreign> mann.
 297.10. <foreign>mas</foreign> oððe <foreign>masculus</foreign> þæt is werhades mann.
 297.11. <foreign>femina</foreign> wifhades mann.
 297.11. <foreign>sexus</foreign> werhad oððe wifhad.
 297.12. <foreign>nomina membrorvm</foreign>.
 297.13. <foreign>Membrum</foreign> an lim, <foreign>membra</foreign> ma lima.
 297.13. <foreign>caput</foreign> heafod, <foreign>capita</foreign> ma heafda.
 297.14. <foreign>uertex</foreign> hnoll.
 297.14. <foreign>cerebrum</foreign> brægen.
 297.14. <foreign>ceruix</foreign> hnecca.
 297.15. <foreign>collum</foreign> swura.
 297.15. <foreign>frons</foreign> foreweard heafod.
 297.15. <foreign>nasus</foreign> oððe <foreign>naris</foreign> þæt is nosu.
 298.1. <foreign>capillus</foreign> hær, <foreign>capilli</foreign> ma hæra.
 298.1. <foreign>caessaries</foreign> fex.
 298.1. <foreign>coma</foreign> locc.
 298.2. <foreign>auris</foreign> eare, <foreign>aures</foreign> ma earena.
 298.2. <foreign>timpus</foreign> þunwenge, <foreign>timpora</foreign> ma.
 298.3. <foreign>maxilla</foreign> hleor.
 298.3. <foreign>facies</foreign> ansyn.
 298.3. <foreign>supercilium</foreign> oferbruwa.
 298.3. <foreign>palpebrae</foreign> bræwas.
 298.4. <foreign>oculus</foreign> eage, <foreign>oculi</foreign> ma.
 298.4. <foreign>pupilla</foreign> seo.
 298.4. <foreign>os</foreign> muð.
 298.5. <foreign>oss</foreign> ban.
 298.5. <foreign>medulla</foreign> mearh.
 298.5. <foreign>labium</foreign> weler, <foreign>labia</foreign> ma.
 298.6. <foreign>dens</foreign> toð, <foreign>dentes</foreign> ma toða.
 298.6. <foreign>lingua</foreign> tunge.
 298.6. <foreign>palatum</foreign> goma.
 298.6. <foreign>guttur</foreign> þrotu.
 298.7. <foreign>mentum</foreign> cinn.
 298.7. <foreign>barba</foreign> beard.
 298.7. <foreign>pectus</foreign> breost.
 298.7. <foreign>cor</foreign> heorte.
 298.8. <foreign>pulmones</foreign> lungena.
 298.8. <foreign>iecur</foreign> lifer.
 298.8. <foreign>fel</foreign> gealla.
 298.8. <foreign>stomachus</foreign> maga.
 298.9. <foreign>splen</foreign> milte.
 298.9. <foreign>adeps</foreign> rysel.
 298.9. <foreign>aruina</foreign> ungel <foreign>vel</foreign> smera.
 298.10. <foreign>uiscus</foreign> innoð, <foreign>uiscera</foreign> ma.
 298.10. <foreign>exta</foreign> þearmas.
 298.10. <foreign>sanguis</foreign> blod.
 298.11. <foreign>caro</foreign> flæsc.
 298.11. <foreign>cutis</foreign> hyd.
 298.11. <foreign>pellis</foreign> fell.
 298.11. <foreign>scapula</foreign> sculdra.
 298.11. <foreign>dorsum</foreign> hrycg.
 298.12. <foreign>uenter</foreign> wamb.
 298.12. <foreign>brachium</foreign> earm, <foreign>brachia</foreign> ma.
 298.13. <foreign>ulna</foreign> elboga.
 298.13. <foreign>manus</foreign> hand.
 298.13. <foreign>digitus</foreign> finger, <foreign>digiti</foreign> ma.
 298.13. <foreign>unguis</foreign> nægel, <foreign>ungues</foreign> ma.
 298.14. <foreign>pollex</foreign> ðuma.
 298.14. <foreign>index</foreign> scytefinger.
 298.15. <foreign>medius</foreign> middelfinger.
 298.15. <foreign>medicus</foreign> læcefinger.
 298.15. <foreign>auricularis</foreign> earfinger.
 298.16. <foreign>palma</foreign> handbred.
 298.16. <foreign>artus</foreign> lið.
 298.16. <foreign>latus</foreign> side, <foreign>latera</foreign> ma.
 298.17. <foreign>costa</foreign> ribb, <foreign>costae</foreign> oððe <foreign>costas</foreign> ma ribba.
 298.17. <foreign>renes</foreign> lendena.
 298.17. <foreign>neruus</foreign> sinu, <foreign>nerui</foreign> ma sina.
 298.18. <foreign>uena</foreign> æddre, <foreign>uenae</foreign> ma æddra.
 298.18. <foreign>femur</foreign> þeoh, <foreign>femora</foreign> ma ðeona.
 299.1. <foreign>coxa</foreign> þeoh.
 299.1. <foreign>clunis</foreign> hype.
 299.1. <foreign>poples</foreign> hamm, <foreign>poplites</foreign> ma.
 299.2. <foreign>genu</foreign> cneow, <foreign>genua</foreign> ma.
 299.2. <foreign>pulpa</foreign> lira.
 299.2. <foreign>sura</foreign> spærlira.
 299.2. <foreign>crus</foreign> sceanca, <foreign>crura</foreign> ma.
 299.3. <foreign>tibia</foreign> scina oððe scinban.
 299.3. <foreign>talus</foreign> ancleow.
 299.4. <foreign>pes</foreign> fot, <foreign>pedes</foreign> ma.
 299.4. <foreign>planta</foreign> fortwylm, <foreign>plantae</foreign> oððe <foreign>plantas</foreign> ma.
 299.5. <foreign>allox</foreign> ta, <foreign>alloces</foreign> ma.
 299.5. <foreign>ungula</foreign> hof oððe clawu.
 299.6. <foreign>Patriarcha</foreign> heahfæder.
 299.6. <foreign>propheta</foreign> witega.
 299.6. <foreign>apostolus</foreign> apostol.
 299.7. <foreign>archiepiscipus</foreign> ercebisceop.
 299.7. <foreign>episcopus</foreign> leodbisceop.
 299.8. <foreign>diocesis</foreign> oððe <foreign>parochia</foreign> bisceoprice.
 299.8. <foreign>regnum</foreign> rice.
 299.8. <foreign>abbas</foreign> abbod oððe fæder.
 299.9. <foreign>presbiter</foreign> mæssepreost.
 299.9. <foreign>sacerdos</foreign> sacerd.
 299.10. <foreign>clericus</foreign> preost oððe cleric.
 299.10. <foreign>diaconus</foreign> oððe <foreign>leuita</foreign> diacon.
 299.11. <foreign>subdiaconus</foreign> underdiacon.
 299.11. <foreign>archidiaconus</foreign> ercediacon.
 299.11. <foreign>monachus</foreign> munuc oððe anstandende.
 299.12. <foreign>monacha</foreign> oððe <foreign>monialis</foreign> mynecynu.
 299.13. <foreign>anachorita</foreign> ancra.
 299.13. <foreign>eremita</foreign> westensetla.
 299.13. <foreign>nonna</foreign> arwyrþe wydewe oððe nunne.
 299.14. <foreign>cantor</foreign> sangere.
 299.14. <foreign>cantrix</foreign> sangestre.
 299.15. <foreign>lector</foreign> rædere.
 299.15. <foreign>lectrix</foreign> rædestre.
 299.15. <foreign>laicus</foreign> læwede mann.
 299.16. <foreign>coniunx</foreign> gemæcca.
 299.16. <foreign>coniuges</foreign> oððe <foreign>coniugales</foreign> gesinhiwan.
 299.17. <foreign>coniugium</foreign> oððe <foreign>matrimonium</foreign> sinscipe.
 299.17. <foreign>castus</foreign> clæne.
 299.18. <foreign>incestus</foreign> unclæne.
 299.18. <foreign>pulcher homo</foreign> fæger mann.
 299.18. <foreign>formosus</foreign> wel gewlitegod.
 299.19. <foreign>deformis</foreign> hiwleas.
 299.19. <foreign>speciosus</foreign> oððe <foreign>decorus</foreign> wlitig.
 299.21. <foreign>Pater</foreign> fæder.
 299.21. <foreign>mater</foreign> modor.
 299.21. <foreign>auus</foreign> ealda fæder.
 299.21. <foreign>abauus</foreign> ðridda fæder.
 300.1. <foreign>proauus</foreign> feorða fæder.
 300.1. <foreign>atauus</foreign> fifta fæder.
 300.2. <foreign>filius</foreign> sunu.
 300.2. <foreign>filia</foreign> dohtor.
 300.2. <foreign>liberi</foreign> ma bearna.
 300.2. <foreign>soboles</foreign> bearn.
 300.3. <foreign>familia</foreign> hiwræden oððe hired.
 300.3. <foreign>frater</foreign> broðer.
 300.3. <foreign>soror</foreign> swyster.
 300.4. <foreign>uitricus</foreign> steopfæder.
 300.4. <foreign>nouerca</foreign> steopmodor.
 300.4. <foreign>piruignus</foreign> steopsunu.
 300.5. <foreign>filiaster</foreign> steopdohtor.
 300.5. <foreign>nepos</foreign> neua, <foreign>neptis</foreign> be wimmen.
 300.6. <foreign>altor</foreign> oðþe <foreign>nutritor</foreign> fosterfæder.
 300.6. <foreign>altrix</foreign> oþþe <foreign>nutrix</foreign> fostermoder.
 300.7. <foreign>alumnus</foreign> fostercild.
 300.7. <foreign>patruus</foreign> fædera.
 300.7. <foreign>matertera</foreign> modrige.
 300.8. <foreign>auunculus</foreign> eam.
 300.8. <foreign>amita</foreign> faðu.
 300.8. <foreign>osculum</foreign> coss.
 300.9. <foreign>propinquus</foreign> mæg.
 300.9. <foreign>affinis</foreign> oþþe <foreign>consanguineus</foreign> siblinge.
 300.9. <foreign>amicus</foreign> freond.
 300.10. <foreign>progenies</foreign> oðþe <foreign>tribus</foreign> mægð.
 300.10. <foreign>generatio</foreign> cynryn.
 300.10. <foreign>gener</foreign> aðum.
 300.11. <foreign>socer</foreign> sweor.
 300.11. <foreign>socrus</foreign> sweger.
 300.11. <foreign>nurus</foreign> snoru.
 300.12. <foreign>Rex</foreign> kyning.
 300.12. <foreign>sceptrum</foreign> cynegyrd.
 300.12. <foreign>regina</foreign> cwen.
 300.12. <foreign>imperator</foreign> oððe <foreign>caesar</foreign> oðþe <foreign>augustus</foreign> casere.
 300.13. <foreign>imperatrix</foreign> oððe <foreign>augusta</foreign> ðæs caseres cwen.
 300.14. <foreign>princeps</foreign> ealdormann.
 300.14. <foreign>dux</foreign> heretoga oððe latteow.
 300.15. <foreign>comes</foreign> ealdormann oððe gerefa.
 300.15. <foreign>clito</foreign> æþeling.
 300.16. <foreign>obses</foreign> gysel.
 300.16. <foreign>primas</foreign> heafodmann.
 300.16. <foreign>satrapa</foreign> þegen.
 300.17. <foreign>iudex</foreign> dema.
 300.17. <foreign>praepositus</foreign> gerefa oððe prauost.
 300.17. <foreign>miles</foreign> oððe <foreign>athleta</foreign> cempa.
 300.18. <foreign>exercitus</foreign> here.
 300.18. <foreign>populus</foreign> folc.
 300.18. <foreign>procinctus</foreign> fyrdingc.
 300.19. <foreign>edictum</foreign> geban.
 300.19. <foreign>uulgus</foreign> ceorlfolc.
 300.19. <foreign>congregatio</foreign> oððe <foreign>contio</foreign> gegaderung.
 300.20. <foreign>conuentus</foreign> oððe <foreign>conuentio</foreign> gemeting.
 300.20. <foreign>sinodus</foreign> sinoð.
 301.1. <foreign>dominus</foreign> oððe <foreign>herus</foreign> hlaford.
 301.1. <foreign>matrona</foreign> forðwif.
 301.1. <foreign>domina</foreign> hlæfdige.
 301.2. <foreign>cliens</foreign> oððe <foreign>clientulus</foreign> incniht.
 301.2. <foreign>emticius</foreign> geboht ðeowa.
 301.3. <foreign>uernaculus</foreign> inbyrdling.
 301.3. <foreign>seruus</foreign> ðeowa.
 301.3. <foreign>ancilla</foreign> oððe <foreign>serua</foreign> oððe <foreign>abra</foreign> wyln.
 301.4. <foreign>custos</foreign> oððe <foreign>pastor</foreign> hyrde.
 301.4. <foreign>puer</foreign> cnapa.
 301.5. <foreign>puella</foreign> mæden oððe geong wifmann.
 301.5. <foreign>uirgo</foreign> mædenmann.
 301.6. <foreign>procus</foreign> wogere.
 301.6. <foreign>sponsus</foreign> brydguma.
 301.6. <foreign>sponsa</foreign> bryd.
 301.7. <foreign>infans</foreign> unsprecende cild.
 301.7. <foreign>uir</foreign> wer oððe wæpmann.
 301.7. <foreign>mulier</foreign> wif.
 301.8. <foreign>maritus</foreign> ceorl, ðe wif hæfð.
 301.8. <foreign>uxor</foreign> wif, þe wer hæfð.
 301.9. <foreign>uidua</foreign> wydewe.
 301.9. <foreign>senex</foreign> eald mann.
 301.9. <foreign>anus</foreign> eald wif.
 301.9. <foreign>adolescens</foreign> geong mann.
 301.10. <foreign>iuuenis</foreign> iungling.
 301.10. <foreign>pater</foreign> fæder.
 301.10. <foreign>paterfamilias</foreign> hiredes hlaford.
 301.11. <foreign>materfamilias</foreign> hiredes modor oððe hlæfdige.
 301.12. <foreign>consiliarius</foreign> rædbora.
 301.12. <foreign>consilium</foreign> ræd.
 301.12. <foreign>contionator</foreign> gemotmann.
 301.13. <foreign>operarius</foreign> wyrhta.
 301.13. <foreign>faber</foreign> oððe <foreign>cudo</foreign> smið.
 301.14. <foreign>officina</foreign> smiððe.
 301.14. <foreign>ferrarius</foreign> isenwyrhta.
 301.14. <foreign>lignarius</foreign> treowwyrhta.
 301.15. <foreign>aurifex</foreign> goldsmið.
 301.15. <foreign>argentarius</foreign> seolforsmið.
 301.15. <foreign>aerarius</foreign> mæstlingsmið.
 301.16. <foreign>rusticus</foreign> æcerceorl.
 301.16. <foreign>arator</foreign> yrðling.
 301.17. <foreign>ars</foreign> cræft.
 301.17. <foreign>artifex</foreign> cræftca.
 301.17. <foreign>opus</foreign> weorc.
 301.17. <foreign>opifex</foreign> cræftca.
 301.18. <foreign>architectus</foreign> yldest wyrhtena.
 301.18. <foreign>piscator</foreign> fiscere.
 301.18. <foreign>rete</foreign> net.
 301.19. <foreign>hamus</foreign> angel.
 301.19. <foreign>uenator</foreign> hunta.
 301.19. <foreign>uenabulum</foreign> barspere.
 301.19. <foreign>auceps</foreign> fuglere.
 302.1. <foreign>lagueus</foreign> grin.
 302.1. <foreign>trapezeta</foreign> oððe <foreign>numularius</foreign> mynetere.
 302.2. <foreign>numisma</foreign> mynet.
 302.2. <foreign>sollers</foreign> menigtywe.
 302.2. <foreign>iners</foreign> cræftleas.
 302.2. <foreign>potens</foreign> mihtig.
 302.3. <foreign>gigas</foreign> ent.
 302.3. <foreign>nanus</foreign> dweorh.
 302.3. <foreign>fidis</foreign> streng.
 302.3. <foreign>citharista vel citharoedus</foreign> hearpere.
 302.4. <foreign>plectrum</foreign> hearpnægel.
 302.4. <foreign>lira</foreign> oððe <foreign>cithara</foreign> hearpe.
 302.5. <foreign>tubicen</foreign> bymere.
 302.5. <foreign>tuba</foreign> byme.
 302.5. <foreign>tibicen</foreign> pipere.
 302.5. <foreign>musa</foreign> pipe oððe hwistle.
 302.6. <foreign>fidicen</foreign> fiðelere.
 302.6. <foreign>fidicina</foreign> fiðelestre.
 302.7. <foreign>cornicen</foreign> hornblawere.
 302.7. <foreign>cornu</foreign> horn.
 302.7. <foreign>fistula</foreign> hwistle.
 302.7. <foreign>liticen</foreign> truð.
 302.8. <foreign>lituus</foreign> truðhorn oððe sarga.
 302.8. <foreign>poeta</foreign> sceop oððe leoðwyrhta.
 302.9. <foreign>mimus</foreign> oððe <foreign>scurra</foreign> gligmann.
 302.9. <foreign>saltator</foreign> hleapere.
 302.10. Saltatrix hleapestre.
 302.10. <foreign>mercator</foreign> oððe <foreign>negotiator</foreign> mangere.
 302.10. <foreign>merx</foreign> waru.
 302.11. <foreign>pirata</foreign> wicing oððe flotman.
 302.11. <foreign>classis</foreign> sciphere.
 302.11. <foreign>nauis</foreign> scip.
 302.12. <foreign>remus</foreign> roðor.
 302.12. <foreign>remex</foreign> oððe <foreign>nauta</foreign> reðra.
 302.12. <foreign>gubernator</foreign> oððe <foreign>nauclerus</foreign> steormann.
 302.13. <foreign>proreta</foreign> ancermann.
 302.13. <foreign>prora</foreign> þar se ancerman sitt.
 302.14. <foreign>puppis</foreign> steorsetl.
 302.14. <foreign>anchora</foreign> ancra.
 302.14. <foreign>antemna</foreign> segelgyrd.
 302.15. <foreign>uelum</foreign> segel oððe wahreft.
 302.15. <foreign>clauus</foreign> steorsceofol oððe nægel.
 302.16. <foreign>medicus</foreign> læce.
 302.16. <foreign>medicina</foreign> læcedom.
 302.16. <foreign>arsura</foreign> oððe <foreign>ustulatio</foreign> bærnet.
 302.17. <foreign>potio</foreign> drenc.
 302.17. <foreign>unguentum</foreign> smyrels oððe sealf.
 302.18. <foreign>malagma</foreign> cliða.
 302.18. <foreign>salinator</foreign> sealtere.
 302.18. <foreign>sutor</foreign> sutere.
 303.1. <foreign>sartor</foreign> seamere.
 303.1. <foreign>sartrix</foreign> seamestre.
 303.1. <foreign>dispensator</foreign> dihtnere.
 303.2. <foreign>diuisor</foreign> dælere.
 303.2. <foreign>pincerna</foreign> byrle.
 303.2. <foreign>caupo</foreign> tæppere.
 303.3. <foreign>Diues</foreign> welig.
 303.3. <foreign>locuples</foreign> landspedig.
 303.3. <foreign>inops</foreign> hafenleas.
 303.4. <foreign>pauper</foreign> þearfa.
 303.4. <foreign>egenus</foreign> wædla.
 303.4. <foreign>fur</foreign> þeof.
 303.4. <foreign>latro</foreign> sceaða.
 303.5. <foreign>profugus</foreign> flyma.
 303.5. <foreign>exul</foreign> utlaga.
 303.5. <foreign>fidelis</foreign> getrywe oððe geleafful.
 303.6. <foreign>infidelis</foreign> ungetreowe.
 303.6. <foreign>felix</foreign> gesælig.
 303.6. <foreign>infelix</foreign> ungesælig.
 303.7. <foreign>contentiosus</foreign> geflitful.
 303.7. <foreign>iniuriosus</foreign> teonful.
 303.7. <foreign>piger</foreign> sleac.
 303.8. <foreign>inpiger</foreign> unslaw.
 303.8. <foreign>hebes</foreign> dwæs.
 303.8. <foreign>parasitus</foreign> leas olæcere.
 303.8. <foreign>augur</foreign> wiglere.
 303.9. <foreign>incantator</foreign> galere.
 303.9. <foreign>ueneficus</foreign> unlybwyrhta.
 303.9. <foreign>maleficus</foreign> yfeldæda.
 303.10. <foreign>magus</foreign> dry.
 303.10. <foreign>phitonissa</foreign> wicce.
 303.10. <foreign>centurio</foreign> hundredes ealdor.
 303.11. <foreign>persecutor</foreign> ehtere.
 303.11. <foreign>telonarius</foreign> tollere.
 303.12. <foreign>bonus homo</foreign> god mann.
 303.12. <foreign>malus</foreign> yfel.
 303.12. <foreign>bonum</foreign> god.
 303.12. <foreign>malum</foreign> yfel.
 303.13. <foreign>dispendium</foreign> oðþe <foreign>damnum</foreign> hynð.
 303.13. <foreign>iactura</foreign> lyre.
 303.13. <foreign>commodum</foreign> hyð.
 303.14. <foreign>res</foreign> þing.
 303.14. <foreign>anulus</foreign> hring.
 303.14. <foreign>armilla</foreign> beah.
 303.14. <foreign>diadema</foreign> kynehelm.
 303.15. <foreign>capitium</foreign> hæt.
 303.15. <foreign>monile</foreign> myne oððe swurbeah.
 303.16. <foreign>spinther</foreign> dalc oððe preon.
 303.16. <foreign>fibula</foreign> oferfeng.
 303.16. <foreign>uitta</foreign> snod.
 303.17. <foreign>inauris</foreign> earpreon.
 303.18. <foreign>Indigena</foreign> oððe <foreign>incola</foreign> inlendisc.
 303.18. <foreign>aduena</foreign> utan cumen.
 303.19. <foreign>peregrinus</foreign> ælþeodig.
 303.19. <foreign>colonus</foreign> tilia.
 303.19. <foreign>agricola</foreign> æcermann.
 304.1. <foreign>messor</foreign> riftere.
 304.1. <foreign>messis</foreign> gerip.
 304.1. <foreign>aceruus</foreign> hreac oððe hype.
 304.2. <foreign>aratrum</foreign> sulh.
 304.2. <foreign>uomer</foreign> scer.
 304.2. <foreign>culter</foreign> cultor.
 304.2. <foreign>iugum</foreign> geoc.
 304.3. <foreign>stimulus</foreign> gad.
 304.3. <foreign>aculeus</foreign> sticels.
 304.3. <foreign>circus</foreign> oððe <foreign>circulus</foreign> wiððe.
 304.4. <foreign>funis</foreign> oððe <foreign>funiculus</foreign> rap.
 304.4. <foreign>doctor</foreign> lareow.
 304.4. <foreign>magister</foreign> magister.
 304.5. <foreign>scriptor</foreign> writere.
 304.5. <foreign>scriptura</foreign> gewrit.
 304.5. <foreign>epistola</foreign> ærendgewrit.
 304.6. <foreign>euangelium, ID EST bonum nuntium</foreign>, godspel.
 304.6. <foreign>quaternio</foreign> cine.
 304.7. <foreign>planca</foreign> spelt.
 304.7. <foreign>diploma</foreign> boga.
 304.7. <foreign>enula</foreign> pærl.
 304.7. <foreign>pergamenum</foreign> oððe <foreign>membranum</foreign> bocfel.
 304.8. <foreign>sceda</foreign> oððe <foreign>scedula</foreign> ymele.
 304.8. <foreign>penna</foreign> feðer.
 304.9. <foreign>graffium</foreign> græf.
 304.9. <foreign>pictor</foreign> metere.
 304.9. <foreign>pictura</foreign> meting.
 304.10. <foreign>minium</foreign> teafor.
 304.10. <foreign>gluten</foreign> lim.
 304.10. <foreign>sculptor</foreign> grafere.
 304.10. <foreign>sculptura</foreign> græft.
 304.11. <foreign>imago</foreign> oððe <foreign>agalma</foreign> anlicnys.
 304.11. <foreign>scalprum</foreign> oðþe <foreign>scalpellum</foreign> græfsex.
 304.12. <foreign>scola</foreign> scol.
 304.12. <foreign>scolasticus</foreign> scolman.
 304.12. <foreign>paedagogus</foreign> cildra hyrde.
 304.13. <foreign>discipulus</foreign> leorningcniht.
 304.13. <foreign>disciplina</foreign> lar oððe steor.
 304.14. <foreign>doctrina</foreign> lar.
 304.15. <foreign>Miser</foreign> earming.
 304.15. <foreign>caecus</foreign> blind.
 304.15. <foreign>claudus</foreign> healt.
 304.15. <foreign>mutus</foreign> dumb.
 304.16. <foreign>balbus</foreign> stamur.
 304.16. <foreign>blaessus</foreign> wlips.
 304.16. <foreign>surdus</foreign> deaf.
 304.16. <foreign>debilis</foreign> lama.
 304.17. <foreign>luscus</foreign> oððe <foreign>monoptalmus</foreign> anegede.
 304.17. <foreign>strabo</foreign> scylegede.
 304.18. <foreign>lippus</foreign> suregede.
 304.18. <foreign>mancus</foreign> anhynde.
 304.18. <foreign>infirmus</foreign> untrum.
 304.19. <foreign>aeger</foreign> oððe <foreign>aegrotus</foreign> adlig.
 304.19. <foreign>paraclytus</foreign> frofergast.
 304.19. <foreign>paraliticus</foreign> bedreda oððe se ðe <foreign>paralisin</foreign>
hæfð.
 305.1. <foreign>leprosus</foreign> hreoflig oððe licðrowere.
 305.2. <foreign>lunaticus</foreign> fellseoc <foreign>vel</foreign> monaðseoc.
 305.2. <foreign>daemoniacus</foreign> deofolseoc.
 305.3. <foreign>energuminus</foreign> gewitseoc.
 305.3. <foreign>morbus</foreign> adl.
 305.3. <foreign>pestis</foreign> cwyld.
 305.4. <foreign>amens</foreign> oððe <foreign>demens</foreign> gemyndleas.
 305.4. <foreign>rabidus</foreign> oððe <foreign>insanus</foreign> wod.
 305.5. <foreign>sanus</foreign> hal.
 305.5. <foreign>rabies</foreign> wodnys.
 305.5. <foreign>incolomis</foreign> gesund.
 305.5. <foreign>freneticus</foreign> se ðe ðurh slæpleaste awet.
 305.6. <foreign>frenesis</foreign> seo untrumnys.
 305.7. <foreign>lethargus</foreign> oððe <foreign>letargicus</foreign> ungelimplice slapol.
 305.7. <foreign>lethargia</foreign> ungelimplic slapolnys.
 305.8. <foreign>uigil</foreign> wacol.
 305.8. <foreign>uigilia</foreign> wæcce.
 305.8. <foreign>peruigil</foreign> þurhwacol.
 305.9. <foreign>pius</foreign> arfæst.
 305.9. <foreign>impius</foreign> arleas.
 305.9. <foreign>iustus</foreign> rihtwis.
 305.10. <foreign>iustus</foreign> unrihtwis.
 305.10. <foreign>famosus</foreign> hlisful.
 305.10. <foreign>fama</foreign> hlisa.
 305.11. <foreign>infamis</foreign> unhlisful.
 305.11. <foreign>infamia</foreign> unhlisa.
 305.11. <foreign>largus</foreign> cysti.
 305.11. <foreign>tenax</foreign> fæsthafol oððe uncystig.
 305.12. <foreign>frugi</foreign> oððe <foreign>parcus</foreign> spærhynde.
 305.12. <foreign>auarus</foreign> gitsere.
 305.13. <foreign>raptor</foreign> reafere.
 305.13. <foreign>sagax</foreign> oðþe <foreign>gnarus</foreign> gleaw.
 305.13. <foreign>sapiens</foreign> wis.
 305.14. <foreign>insipiens</foreign> unwis.
 305.14. <foreign>prudens</foreign> snotor.
 305.14. <foreign>inprudens</foreign> unsnotor.
 305.15. <foreign>astutus</foreign> pætig.
 305.15. <foreign>stultus</foreign> stunt.
 305.15. <foreign>sottus</foreign> sot.
 305.15. <foreign>uerax</foreign> soðfæst.
 305.16. <foreign>ueridicus</foreign> soðsagol.
 305.16. <foreign>fallax</foreign> oððe <foreign>mendax</foreign> leas.
 305.16. <foreign>falsidicus</foreign> unsoðsagol.
 305.17. <foreign>testis</foreign> gewita.
 305.17. <foreign>testimonium</foreign> gewitnys oððe gecyðnys.
 305.18. <foreign>sermo</foreign> oþþe <foreign>locutio</foreign> spræc.
 305.18. <foreign>cursor</foreign> rynel.
 305.19. <foreign>superbus</foreign> modig.
 305.19. <foreign>superbia</foreign> modignys.
 305.19. <foreign>humilis</foreign> eadmod.
 305.20. <foreign>humilitas</foreign> eadmodnys.
 306.1. <foreign>Vita</foreign> lif.
 306.1. <foreign>anima</foreign> sawul.
 306.1. <foreign>spiritus</foreign> gast.
 306.1. <foreign>mors</foreign> deað.
 306.2. <foreign>yris</foreign> oððe <foreign>arcus</foreign> renboga.
 306.2. <foreign>tonitruum</foreign> þunor.
 306.2. <foreign>fulgor</foreign> liget.
 306.3. <foreign>pluuia</foreign> ren.
 306.3. <foreign>nix</foreign> snaw.
 306.3. <foreign>grando</foreign> hagol.
 306.3. <foreign>gelu</foreign> forst.
 306.3. <foreign>glacies</foreign> is.
 306.4. <foreign>aer</foreign> lyft.
 306.4. <foreign>uentus</foreign> wind.
 306.4. <foreign>aura</foreign> hwiða oððe weder.
 306.5. <foreign>nimbus</foreign> scur.
 306.5. <foreign>procella</foreign> storm.
 306.5. <foreign>nubes</foreign> wolcn.
 306.5. <foreign>lux</foreign> leoht.
 306.6. <foreign>tenebrae</foreign> þeostru.
 306.6. <foreign>flamma</foreign> lig.
 306.6. <foreign>seculum</foreign> woruld.
 306.6. <foreign>dies</foreign> dæg.
 306.7. <foreign>nox</foreign> niht.
 306.7. <foreign>mane</foreign> merigen.
 306.7. <foreign>uesperum</foreign> æfen.
 306.7. <foreign>hora</foreign> tid.
 306.7. <foreign>ebdomada</foreign> wucu.
 306.8. <foreign>mensis</foreign> monað.
 306.8. <foreign>uer</foreign> lencten.
 306.8. <foreign>aestas</foreign> sumor.
 306.9. <foreign>autumnus</foreign> hærfest.
 306.9. <foreign>hiems</foreign> winter.
 306.9. <foreign>uernum tempus</foreign> lenctentid.
 306.10. <foreign>uernalis dies</foreign> lenctenlic dæg.
 306.10. <foreign>aestiuus dies</foreign> sumorlic dæg.
 306.11. <foreign>autumnalis dies</foreign> hærfestlic dæg.
 306.11. <foreign>hiemalis nox</foreign> winterlic niht.
 306.12. <foreign>annus</foreign> gear.
 306.12. <foreign>tempus</foreign> tima.
 306.12. <foreign>hodie</foreign> to dæg.
 306.13. <foreign>cras</foreign> tomerigen.
 306.13. <foreign>heri</foreign> gyrstan dæg.
 306.13. <foreign>nunc</foreign> oððe <foreign>modo</foreign> nu.
 306.14. <foreign>sursum</foreign> upp.
 306.14. <foreign>deorsum</foreign> nyðer.
 306.14. <foreign>calor</foreign> hæte.
 306.14. <foreign>frigus</foreign> cyle.
 306.15. <foreign>feruor</foreign> micel hæte.
 306.15. <foreign>cauma</foreign> swoloð.
 306.15. <foreign>siccitas</foreign> drugoð oþðe hæð.
 306.16. <foreign>humor</foreign> wæta.
 306.16. <foreign>sterilitas</foreign> unwæstmbærnys.
 306.16. <foreign>fertilitas</foreign> wæstmbærnys.
 306.17. <foreign>color</foreign> bleoh.
 306.17. <foreign>albus</foreign> hwit.
 306.17. <foreign>niger</foreign> blac.
 306.17. <foreign>ruber</foreign> read.
 306.18. <foreign>fuluus</foreign> oððe <foreign>flauus</foreign> geolu.
 306.18. <foreign>uiridis</foreign> grene.
 306.18. <foreign>uarius</foreign> fah.
 306.19. <foreign>unius coloris</foreign> anes bleos.
 306.19. <foreign>discolor</foreign> mislices bleos.
 306.19. <foreign>forma</foreign> hiw.
 306.20. <foreign>fantasma</foreign> gedwimor.
 306.20. <foreign>umbra</foreign> sceadu.
 306.20. <foreign>creator</foreign> scyppend.
 306.21. <foreign>creatura</foreign> gesceaft.
 307.1. <foreign>nomina avivm</foreign>.
 307.2. <foreign>Auis</foreign> oððe <foreign>uolatilis</foreign> fugel.
 307.2. <foreign>aquila</foreign> earn.
 307.2. <foreign>coruus</foreign> hremn.
 307.2. <foreign>miluus</foreign> glida.
 307.3. <foreign>accipiter</foreign> hafoc.
 307.3. <foreign>grus</foreign> cran.
 307.3. <foreign>ardea</foreign> hrahra.
 307.3. <foreign>ciconia</foreign> storc.
 307.4. <foreign>merula</foreign> þrostle.
 307.4. <foreign>columba</foreign> culfre.
 307.4. <foreign>palumba</foreign> wudeculfre.
 307.5. <foreign>aneta</foreign> ened.
 307.5. <foreign>alcedo</foreign> mæw.
 307.5. <foreign>pauo</foreign> pawa.
 307.5. <foreign>olor</foreign> oððe <foreign>cignus</foreign> ylfette.
 307.6. <foreign>rostrum</foreign> bile.
 307.6. <foreign>mergus</foreign> oððe <foreign>mergulus</foreign> scealfra.
 307.6. <foreign>hirundo</foreign> swalewe.
 307.7. <foreign>passer</foreign> spearewa oððe lytel fugel.
 307.7. <foreign>turdus</foreign> stær.
 307.8. <foreign>ficus</foreign> fina.
 307.8. <foreign>auca</foreign> gos.
 307.8. <foreign>anser</foreign> gandra.
 307.8. <foreign>gallus</foreign> coc.
 307.8. <foreign>gallina</foreign> henn.
 307.9. <foreign>coturnix</foreign> erschenn.
 307.9. <foreign>pullus</foreign> cicen oððe brid oðþe fola.
 307.10. <foreign>ouum</foreign> æg.
 307.10. <foreign>nidus</foreign> nest.
 307.10. <foreign>uespertilio</foreign> hrerem.
 307.10. <foreign>noctua</foreign> oðþe <foreign>strix</foreign> ule.
 307.11. <foreign>falco</foreign> oððe <foreign>capum</foreign> wealhhafoc.
 307.11. <foreign>turtur</foreign> turtle.
 307.11. <foreign>graculus</foreign> hroc.
 307.12. <foreign>alauda</foreign> lauerce.
 307.12. <foreign>parrax</foreign> wrænna.
 307.12. <foreign>apis</foreign> beo.
 307.13. <foreign>fucus</foreign> dræn.
 307.13. <foreign>uespa</foreign> wæps.
 307.13. <foreign>bruchus</foreign> ceafor.
 307.13. <foreign>scabro</foreign> hyrnette.
 308.1. <foreign>scarabeus</foreign> scernwibba.
 308.1. <foreign>musca</foreign> fleoge.
 308.1. <foreign>cinomia</foreign> hundes lus.
 308.2. <foreign>culex</foreign> stut.
 308.2. <foreign>scinifes</foreign> gnæt.
 308.3. <foreign>nomina piscivm</foreign>.
 308.4. <foreign>Piscis</foreign> fisc.
 308.4. <foreign>cetus</foreign> hwæl.
 308.4. <foreign>delfinus</foreign> mereswyn.
 308.4. <foreign>ysicus</foreign> oððe <foreign>salmo</foreign> leax.
 308.5. <foreign>mugilis</foreign> oþðe <foreign>mugil</foreign> mecefisc.
 308.5. <foreign>taricus</foreign> oððe <foreign>allec</foreign> hærinc.
 308.6. <foreign>mullus</foreign> heardra.
 308.6. <foreign>tructa</foreign> truht.
 308.6. <foreign>anguilla</foreign> æl.
 308.6. <foreign>fannus</foreign> hreoche.
 308.7. <foreign>rocea</foreign> scealga.
 308.7. <foreign>cancer</foreign> crabba.
 308.7. <foreign>polipos</foreign> loppestre.
 308.7. <foreign>ostrea</foreign> oððe <foreign>ostreum</foreign> ostre.
 308.8. <foreign>muscula</foreign> muxle.
 308.8. <foreign>murena</foreign> oððe <foreign>murenula</foreign> merenæddre.
 308.9. <foreign>luceus</foreign> hacod.
 308.9. <foreign>belua</foreign> egeslic nyten on sæ oððe on lande.
 308.10. <foreign>concha</foreign> scyll.
 308.11. <foreign>nomina ferarvm</foreign>.
 308.12. <foreign>Fera</foreign> wildeor.
 308.12. <foreign>lupus</foreign> wulf.
 308.12. <foreign>leo</foreign> leo.
 308.12. <foreign>linx</foreign> gemenged hund and wulf.
 308.13. <foreign>unicornis</foreign> anhyrne deor þæt deor hæfð ænne
horn bufan ðam twam eagum swa strangne and swa scearpne, þæt he fyht
wið ðone mycclan ylp and hine oft gewundað on ðære wambe oð
deað.
 309.2. He hatte eac <foreign>rinoceron</foreign> and <foreign>monoceron</foreign>.
 309.3. <foreign>griffes</foreign> fiðerfote fugel leone gelic on wæstme and
earne gelic on heafde and on fiðerum: se is swa micel, þæt he gewylt
hors and menn.
 309.6. <foreign>uulpes</foreign> fox.
 309.6. <foreign>taxo</foreign> oððe <foreign>melus</foreign> broc.
 309.6. <foreign>equus</foreign> hors.
 309.6. <foreign>equa</foreign> myre.
 309.7. <foreign>asinus</foreign> oððe <foreign>asina</foreign> assa.
 309.7. <foreign>camelus</foreign> olfend.
 309.7. <foreign>onager</foreign> wilde assa.
 309.8. <foreign>mulus</foreign> mul.
 309.8. <foreign>elefas</foreign> ylp.
 309.8. <foreign>ursus</foreign> bera.
 309.8. <foreign>ursa</foreign> heo.
 309.8. <foreign>simia</foreign> apa.
 309.9. <foreign>lutrius</foreign> oter.
 309.9. <foreign>fiber</foreign> befor.
 309.9. <foreign>feruncus</foreign> mearð.
 309.9. <foreign>mustela</foreign> wesle.
 309.10. <foreign>talpa</foreign> wandewurpe.
 309.10. <foreign>cattus</foreign> oððe <foreign>murilegulus aut muriceps</foreign> catt.
 309.11. <foreign>hyricius</foreign> oððe <foreign>erinacius</foreign> il.
 309.11. <foreign>glis</foreign> sisemus.
 309.11. <foreign>mus</foreign> oððe <foreign>sorex</foreign> mus.
 309.12. <foreign>uermis</foreign> wyrm.
 309.12. <foreign>lumbricus</foreign> angeltwicce.
 309.12. <foreign>ceruus</foreign> heort.
 309.12. <foreign>cerua</foreign> hind.
 309.13. <foreign>damma</foreign> oððe <foreign>dammula</foreign> da.
 309.13. <foreign>hinnulus</foreign> hindcealf.
 309.13. <foreign>capreolus</foreign> rahdeor.
 309.14. <foreign>caprea</foreign> ræge.
 309.14. <foreign>caper</foreign> oððe <foreign>hircus</foreign> bucca.
 309.14. <foreign>caprea</foreign> oðþe <foreign>capella</foreign> gat.
 309.15. <foreign>haedus</foreign> ticcen.
 309.15. <foreign>lepus</foreign> hara.
 309.15. <foreign>porcus</foreign> oððe <foreign>sus</foreign> swyn.
 309.16. <foreign>scroffa</foreign> sugu.
 309.16. <foreign>aper</foreign> oððe <foreign>uerres</foreign> bar.
 309.16. <foreign>magalis</foreign> bearh.
 309.16. <foreign>porcellus</foreign> fear.
 309.17. <foreign>bos</foreign> oxa.
 309.17. <foreign>uacca</foreign> oððe <foreign>bucula</foreign> cu.
 309.17. <foreign>uitulus</foreign> cealf.
 309.17. <foreign>iuuencus</foreign> styrc.
 309.18. <foreign>ouis</foreign> sceap.
 309.18. <foreign>aries</foreign> ramm.
 309.18. <foreign>ueruex</foreign> weðer.
 309.18. <foreign>agnus</foreign> lamb.
 309.19. <foreign>pecus</foreign> oððe <foreign>iumentum</foreign> nyten.
 309.19. <foreign>animal</foreign> ælc þing, ðe cucu byð.
 310.1. <foreign>canis</foreign> hund.
 310.1. <foreign>molosus</foreign> ryþþa.
 310.1. <foreign>catulus</foreign> hwelp.
 310.1. <foreign>draca</foreign> draca.
 310.2. <foreign>uipera</foreign> oððe <foreign>serpens</foreign> oððe <foreign>anguis</foreign> næddre.
 310.2. <foreign>coluber</foreign> snaca.
 310.3. <foreign>rubeta</foreign> tadie.
 310.3. <foreign>rana</foreign> frogga.
 310.3. <foreign>lacerta</foreign> efete.
 310.3. <foreign>stellio</foreign> slawyrm.
 310.4. <foreign>locusta</foreign> gærstapa.
 310.4. <foreign>sanguissuga</foreign> læce.
 310.4. <foreign>limax</foreign> snægel.
 310.4. <foreign>testudo</foreign> se þe hæfð hus.
 310.5. <foreign>formica</foreign> æmette.
 310.5. <foreign>eruca</foreign> mælsceafa.
 310.5. <foreign>peduculus</foreign> lus.
 310.6. <foreign>pulex</foreign> flea.
 310.6. <foreign>cimex</foreign> maðu.
 310.6. <foreign>tinea</foreign> moððe.
 310.7. <foreign>nomina herbarvm</foreign>.
 310.8. <foreign>Herba</foreign> gærs oððe wyrt.
 310.8. <foreign>allium</foreign> leac.
 310.8. <foreign>dilla</foreign> docca.
 310.8. <foreign>libestica</foreign> lufestice.
 310.9. <foreign>febrefugia</foreign> feferfugie.
 310.9. <foreign>simphoniaca</foreign> hennebelle.
 310.10. <foreign>auadonia</foreign> feltwyrt.
 310.10. <foreign>aprotanum</foreign> suðerne wudu.
 310.10. <foreign>sinitia</foreign> grundeswelige.
 310.11. <foreign>feniculum</foreign> finol.
 310.11. <foreign>anetum</foreign> dile.
 310.11. <foreign>electrum</foreign> elehtre.
 310.12. <foreign>malua</foreign> hocleaf.
 310.12. <foreign>malua crispa</foreign> simæringcwyrt.
 310.12. <foreign>polipedium</foreign> hremmes fot.
 310.13. <foreign>consolda</foreign> dæges eage.
 310.13. <foreign>solsequium</foreign> solsece.
 310.14. <foreign>slaregia</foreign> slarege.
 310.14. <foreign>adriaca</foreign> galluc.
 310.14. <foreign>ruta</foreign> rude.
 310.14. <foreign>betonica</foreign> seo læsse bisceopwyrt.
 310.15. <foreign>petrocilinum</foreign> petersylige.
 311.1. <foreign>costa</foreign> cost.
 311.1. <foreign>epicurium</foreign> hlaswyrt.
 311.1. <foreign>millefolium</foreign> gearewe.
 311.1. <foreign>tanicetum</foreign> helde.
 311.2. <foreign>saxifriga</foreign> sundcorn.
 311.2. <foreign>citsana</foreign> fana.
 311.2. <foreign>calamus</foreign> oððe <foreign>canna</foreign> oðþe <foreign>arundo</foreign> hreod.
 311.3. <foreign>papauer</foreign> papig.
 311.3. <foreign>absinthium</foreign> wermod.
 311.4. <foreign>urtica</foreign> netle.
 311.4. <foreign>archangelica</foreign> blindnetle.
 311.4. <foreign>plantago</foreign> wegbræde.
 311.5. <foreign>quinquefolium</foreign> fifleafe.
 311.5. <foreign>uinca</foreign> perfince.
 311.5. <foreign>marubium</foreign> harhune.
 311.6. <foreign>camicula</foreign> argentille.
 311.6. <foreign>fraga</foreign> streowberian wisan.
 311.6. <foreign>ciminum</foreign> cymen.
 311.7. <foreign>modera</foreign> cicena mete.
 311.7. <foreign>apium</foreign> merce.
 311.7. <foreign>lappa</foreign> clate oððe clifwyrt.
 311.8. <foreign>helena</foreign> horselene.
 311.8. <foreign>sandix</foreign> wad.
 311.8. <foreign>caula</foreign> oððe <foreign>magudaris</foreign> cawul.
 311.9. <foreign>cresco</foreign> cærse.
 311.9. <foreign>menta</foreign> minte.
 311.9. <foreign>serpillum</foreign> fille.
 311.10. <foreign>artemesia</foreign> mugcwyrt.
 311.10. <foreign>saluia</foreign> saluie.
 311.10. <foreign>fel terrae</foreign> oððe <foreign>centauria</foreign> eorðgealla.
 311.11. <foreign>ambrosia</foreign> hindheolað.
 311.11. <foreign>pionia</foreign>.
 311.11. <foreign>mandragora</foreign>.
 311.11. <foreign>pollegia</foreign> hylwyrt oððe dweorge dwesle.
 311.12. <foreign>organum</foreign> organe.
 311.13. <foreign>cardus</foreign> þistel.
 311.13. <foreign>hermodactula</foreign> oððe <foreign>tidolosa</foreign> crawan leac.
 311.13. <foreign>pastinaca</foreign> wealmoru.
 311.14. <foreign>lilium</foreign> lilie.
 311.14. <foreign>rosa</foreign> rose.
 311.14. <foreign>uiola</foreign> clæfre.
 311.14. <foreign>agrimonia</foreign> garclife.
 311.15. <foreign>rafanum</foreign> rædic.
 311.15. <foreign>filex</foreign> fearn.
 311.15. <foreign>carex</foreign> sege.
 311.16. <foreign>iuncus</foreign> oððe <foreign>scirpus</foreign> risc.
 312.1. <foreign>nomina arborvm</foreign>.
 312.2. <foreign>Arbor</foreign> treow.
 312.2. <foreign>flos</foreign> blostm.
 312.2. <foreign>cortex</foreign> rind.
 312.2. <foreign>folium</foreign> leaf.
 312.2. <foreign>buxus</foreign> box.
 312.3. <foreign>fraxinus</foreign> æsc.
 312.3. <foreign>quercus</foreign> oððe <foreign>ilex</foreign> ac.
 312.3. <foreign>taxus</foreign> iw.
 312.3. <foreign>corilus</foreign> hæsel.
 312.4. <foreign>fagus</foreign> boctreow.
 312.4. <foreign>alnus</foreign> alr.
 312.4. <foreign>laurus</foreign> lawerbeam.
 312.4. <foreign>malus</foreign> apeldre.
 312.5. <foreign>pinus</foreign> pintreow.
 312.5. <foreign>fructus</foreign> wæstm.
 312.5. <foreign>baculus</foreign> stæf.
 312.6. <foreign>uirga</foreign> gyrd.
 312.6. <foreign>uirgultum</foreign> telgra.
 312.6. <foreign>ramus</foreign> boh.
 312.6. <foreign>glans</foreign> æceren.
 312.7. <foreign>granum</foreign> corn.
 312.7. <foreign>radix</foreign> wyrtruma.
 312.7. <foreign>pirus</foreign> pyrige.
 312.7. <foreign>prunus</foreign> plumtreow.
 312.8. <foreign>ficus</foreign> fictreow.
 312.8. <foreign>ulcia</foreign> holen.
 312.8. <foreign>populus</foreign> byrc.
 312.9. <foreign>palma</foreign> palmtwiga.
 312.9. <foreign>sabina</foreign> sauene.
 312.9. <foreign>genesta</foreign> brom.
 312.9. <foreign>cedrus</foreign> cederbeam.
 312.10. <foreign>cypressus</foreign> næfð nænne engliscne naman.
 312.10. <foreign>sentes</foreign> þornas.
 312.11. <foreign>frutex</foreign> þyfel.
 312.11. <foreign>ramnus</foreign> fyrs.
 312.11. <foreign>spina</foreign> þorn.
 312.11. <foreign>uepres</foreign> bremelas.
 312.12. <foreign>abies</foreign> æps.
 312.12. <foreign>olea vel oliua</foreign> elebeam.
 312.12. <foreign>morus</foreign> morbeam.
 312.13. <foreign>uitis</foreign> wintreow.
 312.13. <foreign>salix</foreign> wiðig.
 312.13. <foreign>silua</foreign> wudu.
 312.13. <foreign>lignum</foreign> aheawen treow.
 312.14. <foreign>ligna</foreign> drige wudu.
 312.14. <foreign>truncus</foreign> stoc.
 312.14. <foreign>stirps</foreign> styb.
 312.15. <foreign>nemus</foreign> oððe <foreign>saltus</foreign> holt.
 312.15. <foreign>desertum</foreign> oððe <foreign>heremus</foreign> westen.
 312.16. <foreign>uia</foreign> weg.
 312.16. <foreign>semita</foreign> pæð.
 312.16. <foreign>inuium</foreign> butan wege.
 312.16. <foreign>iter</foreign> siðfæt.
 313.1. <foreign>patria</foreign> eþel.
 313.1. <foreign>prouincia</foreign> oððe <foreign>paga</foreign> scyr.
 313.1. <foreign>mons</foreign> dun.
 313.1. <foreign>collis</foreign> hyll oððe beorh.
 313.2. <foreign>uallis</foreign> dene.
 313.2. <foreign>foenum</foreign> hig oþþe gærs.
 313.2. <foreign>ager</foreign> æcer.
 313.3. <foreign>seges</foreign> asawen æcer.
 313.3. <foreign>campus</foreign> feld.
 313.3. <foreign>pascua</foreign> læsa.
 313.3. <foreign>pons</foreign> brygc.
 313.4. <foreign>uadum</foreign> ford.
 313.4. <foreign>pratum</foreign> mæd.
 313.4. <foreign>aqua</foreign> wæter.
 313.4. <foreign>gutta</foreign> oððe <foreign>stilla</foreign> dropa.
 313.5. <foreign>stagnum</foreign> mere.
 313.5. <foreign>amnis</foreign> ea.
 313.5. <foreign>flumen</foreign> flod oððe <foreign>fluuius</foreign>.
 313.6. <foreign>ripa</foreign> stæþ.
 313.6. <foreign>litus</foreign> sæstrand.
 313.6. <foreign>alueus</foreign> stream.
 313.6. <foreign>torrens</foreign> burna.
 313.7. <foreign>riuus</foreign> rið.
 313.7. <foreign>fons</foreign> wyll.
 313.7. <foreign>arena</foreign> sandceosol.
 313.7. <foreign>gurges</foreign> wæl.
 313.8. <foreign>uiuarium</foreign> fiscpol.
 313.8. <foreign>puteus</foreign> pytt.
 313.8. <foreign>lacus</foreign> seað.
 313.8. <foreign>latex</foreign> burna oððe broc.
 313.10. <foreign>nomina domorvm</foreign>.
 313.11. <foreign>Domus</foreign> hus.
 313.11. <foreign>templum</foreign> tempel.
 313.11. <foreign>ecclesia</foreign> cyrice oððe geleafful gegæderung.
 313.12. <foreign>angulus</foreign> hyrne oððe heall.
 313.12. <foreign>altare</foreign> werofod.
 313.13. <foreign>liber</foreign> oððe <foreign>codex</foreign> boc oððe <foreign>uolumen</foreign> boc.
 313.13. <foreign>littera</foreign> stæf.
 313.14. <foreign>folium</foreign> leaf.
 313.14. <foreign>pagina</foreign> tramet.
 313.14. <foreign>arca</foreign> scrin.
 313.14. <foreign>loculus</foreign> cyst oþþe myderce.
 313.15. <foreign>calix</foreign> calic.
 313.15. <foreign>patena</foreign> huseldisc.
 313.15. <foreign>crux</foreign> oððe <foreign>staurus</foreign> rod.
 313.16. <foreign>candelabrum</foreign> candelstæf.
 313.16. <foreign>cathedra</foreign> bisceopsetl.
 313.16. <foreign>fundamentum</foreign> grundweall.
 313.17. <foreign>pauimentum</foreign> oððe <foreign>solum</foreign> flor.
 313.17. <foreign>paries</foreign> wah.
 314.1. <foreign>tectum</foreign> þecen oððe hrof.
 314.1. <foreign>fenestra</foreign> ehþyrl.
 314.1. <foreign>hostium</foreign> duru.
 314.2. <foreign>hostiarius</foreign> dureward.
 314.2. <foreign>ianua</foreign> oððe <foreign>ualua</foreign> get.
 314.2. <foreign>arcus</foreign> oððe <foreign>fornix</foreign> bigels.
 314.3. <foreign>columna</foreign> swer.
 314.3. <foreign>ianuarius</foreign> getweard.
 314.3. <foreign>clausura</foreign> loc.
 314.4. <foreign>clauis</foreign> cæg.
 314.4. <foreign>clauus</foreign> nægel.
 314.4. <foreign>sera</foreign> hæpse.
 314.4. <foreign>chorus</foreign> chor.
 314.4. <foreign>gradus</foreign> stæpe.
 314.5. <foreign>indicatorium</foreign> æstel.
 314.5. <foreign>scabellum</foreign> scamul.
 314.5. <foreign>thus</foreign> stor.
 314.6. <foreign>odor</foreign> bræð.
 314.6. <foreign>thuribulum</foreign> storcylle.
 314.6. <foreign>legula</foreign> sticca.
 314.6. <foreign>regula</foreign> regolsticca.
 314.7. <foreign>lampas</foreign> oððe <foreign>lucerna</foreign> oððe <foreign>laterna</foreign> leohtfæt.
 314.7. <foreign>lichinus</foreign> blacern.
 314.8. <foreign>cereus</foreign> tapor.
 314.8. <foreign>cera</foreign> wex.
 314.8. <foreign>candela</foreign> candel.
 314.8. <foreign>munctorium</foreign> isentange.
 314.9. <foreign>clocca</foreign> belle.
 314.9. <foreign>cloccarium</foreign> oððe <foreign>lucar</foreign> bellhus.
 314.10. <foreign>tintinnabulum</foreign> litel belle.
 314.10. <foreign>campana</foreign> micel belle.
 314.10. <foreign>uestis</foreign> oððe <foreign>uestimentum</foreign> oððe <foreign>indumentum</foreign>
þæt is reaf.
 314.11. <foreign>alba</foreign> albe.
 314.11. <foreign>casula</foreign> mæssehacele.
 314.12. <foreign>stola</foreign> stole.
 314.12. <foreign>superhumerale</foreign> sculdorhrægel.
 314.13. <foreign>planeta</foreign> cæppe.
 314.13. <foreign>manualis</foreign> handlin oðþe handboc.
 314.13. <foreign>cingulum</foreign> oððe <foreign>zona</foreign> oððe <foreign>cinctorium</foreign> gyrdel.
 314.14. <foreign>caliga</foreign> oððe <foreign>ocrea</foreign> hosa.
 314.14. <foreign>fico</foreign> sceo.
 314.15. <foreign>calciamentum</foreign> gescy.
 314.15. <foreign>suptularis</foreign> swiftlere.
 314.15. <foreign>tractorium</foreign> tigel.
 314.16. <foreign>flagrum</foreign> oððe <foreign>flagellum</foreign> swipu.
 314.16. <foreign>uirga</foreign> gyrd.
 314.16. <foreign>dormitorium</foreign> slæpern.
 314.17. <foreign>lectum</foreign> oððe <foreign>lectulum</foreign> bedd.
 314.17. <foreign>stramentum</foreign> beddingc.
 314.18. <foreign>stragula</foreign> wæstlingc.
 314.18. <foreign>sagum</foreign> hwitel.
 314.18. <foreign>puluinar</foreign> pyle.
 314.18. <foreign>sindo</foreign> scyte.
 315.1. <foreign>fulcra</foreign> eall bedreaf.
 315.1. <foreign>femoralia</foreign> brec.
 315.1. <foreign>erizomata</foreign> oððe <foreign>campestria</foreign> wædbrec.
 315.2. <foreign>filum</foreign> þræd.
 315.2. <foreign>fimbria</foreign> fnæd.
 315.2. <foreign>cappa</foreign> cæppe.
 315.3. <foreign>pellicia</foreign> pylce.
 315.3. <foreign>colobium</foreign> oððe <foreign>interulum</foreign> syric.
 315.3. <foreign>manica</foreign> slyf.
 315.4. <foreign>cuculla</foreign> cugle.
 315.4. <foreign>pedula</foreign> meo.
 315.4. <foreign>commissura</foreign> clut.
 315.4. <foreign>toral</foreign> rocc.
 315.5. <foreign>tela</foreign> oððe <foreign>peplum</foreign> web.
 315.5. <foreign>linum</foreign> flex.
 315.5. <foreign>lana</foreign> wull.
 315.5. <foreign>globus</foreign> cliwen.
 315.6. <foreign>colus</foreign> distæf.
 315.6. <foreign>fusus</foreign> spinl.
 315.6. <foreign>textrinum opus</foreign> towlic weorc.
 315.7. <foreign>latrina</foreign> gang.
 315.7. <foreign>trabes</foreign> beam.
 315.7. <foreign>tignum</foreign> ræfter.
 315.7. <foreign>laquear</foreign> fyrst.
 315.8. <foreign>cleta</foreign> hyrdel.
 315.8. <foreign>cimbalum</foreign> cimbal.
 315.8. <foreign>refectorium</foreign> beoddern oððe gereordunghus.
 315.9. <foreign>mastruga</foreign> crusene oððe deorfellen roc.
 315.9. <foreign>tapeta</foreign> sethrægel.
 315.9. <foreign>matta</foreign> meatte.
 315.10. <foreign>mensa</foreign> beod oððe myse.
 315.10. <foreign>discus</foreign> disc.
 315.10. <foreign>discifer</foreign> discðen.
 315.11. Minister þen.
 315.11. <foreign>lardum</foreign> spic.
 315.11. <foreign>caseum</foreign> cyse.
 315.11. <foreign>butyrum</foreign> butere.
 315.12. <foreign>ouum</foreign> æg.
 315.12. <foreign>sal</foreign> sealt.
 315.12. <foreign>panis</foreign> hlaf.
 315.12. <foreign>puls</foreign> briw.
 315.12. <foreign>olera</foreign> wyrta.
 315.13. <foreign>ceruisa</foreign> oððe <foreign>celea</foreign> ealu.
 315.13. <foreign>uinum</foreign> win.
 315.13. <foreign>acetum</foreign> eced.
 315.13. <foreign>oleum</foreign> ele.
 315.14. <foreign>medo</foreign> medu.
 315.14. <foreign>ydromellum</foreign> oððe <foreign>mulsum</foreign> beor.
 315.14. <foreign>lac</foreign> meolc.
 315.14. <foreign>mustum</foreign> must.
 315.15. <foreign>sicera</foreign> ælces cynnes gewringc buton wine anum.
 315.16. <foreign>manuterium</foreign> oððe <foreign>mantele</foreign> scet.
 315.16. <foreign>cultellus</foreign> sex.
 315.16. <foreign>artauus</foreign> cnif.
 315.16. <foreign>uas</foreign> fæt.
 316.1. <foreign>poculum</foreign> drencecuppe.
 316.1. <foreign>anaphus</foreign> hnæp.
 316.1. <foreign>patera</foreign> bledu.
 316.2. <foreign>cibus</foreign> mete oððe <foreign>esca</foreign>.
 316.2. <foreign>potus</foreign> drenc.
 316.2. <foreign>liquor</foreign> wæta.
 316.2. <foreign>claustrum</foreign> clauster.
 316.3. <foreign>coquina</foreign> cicene.
 316.3. <foreign>cocus</foreign> coc.
 316.3. <foreign>ignis</foreign> oððe <foreign>focus</foreign> fyr.
 316.4. <foreign>flamma</foreign> lig.
 316.4. <foreign>pruna</foreign> gled.
 316.4. <foreign>andena</foreign> brandisen.
 316.4. <foreign>titio</foreign> brand.
 316.5. <foreign>olla</foreign> crocca.
 316.5. <foreign>caccabus</foreign> cytel.
 316.5. <foreign>lebes</foreign> hwer.
 316.5. <foreign>caro</foreign> flæsc.
 316.5. <foreign>ius</foreign> broð.
 316.6. <foreign>iutilis canis</foreign> broðhund.
 316.6. <foreign>fascinula</foreign> awul.
 316.6. <foreign>comedia</foreign> racu.
 316.7. <foreign>daps</foreign> sand.
 316.7. <foreign>ferculum</foreign> bærdisc.
 316.7. <foreign>ueru</foreign> spitu.
 316.7. <foreign>assura</foreign> bærde.
 316.8. <foreign>sartago</foreign> isenpanne.
 316.8. <foreign>frixorium</foreign> hyrsting.
 316.8. <foreign>coctio</foreign> gesod.
 316.9. <foreign>coctus</foreign> gesoden oððe gebacen.
 316.9. <foreign>frustum</foreign> sticce.
 316.9. <foreign>offa</foreign> snæd.
 316.10. <foreign>mica</foreign> cruma.
 316.10. <foreign>uestiarium</foreign> hrægelhus.
 316.10. <foreign>testamentum</foreign> cwide.
 316.11. <foreign>sigillum</foreign> insegel.
 316.11. <foreign>cellarium</foreign> heddern.
 316.11. <foreign>cellerarius</foreign> hordere.
 316.12. <foreign>molendinum</foreign> myln.
 316.12. <foreign>mola</foreign> cwyrnstan.
 316.12. <foreign>mel</foreign> hunig.
 316.12. <foreign>uictus</foreign> bigleofa.
 316.13. <foreign>pecunia</foreign> feoh.
 316.13. <foreign>nummus</foreign> peningc.
 316.13. <foreign>marsupium</foreign> seod.
 316.14. <foreign>pistrinum</foreign> bæcern.
 316.14. <foreign>fornax</foreign> oððe <foreign>clibanus</foreign> ouen.
 316.14. <foreign>pistor</foreign> bæcestre.
 316.15. <foreign>granum</foreign> corn.
 316.15. <foreign>farina</foreign> melu.
 316.15. <foreign>bratium</foreign> mealt.
 316.15. <foreign>acus</foreign> syfeða.
 316.16. <foreign>cribra</foreign> oððe <foreign>cribellum</foreign> syfe.
 316.16. <foreign>furfures</foreign> grytta.
 316.16. <foreign>faex</foreign> drosna.
 316.17. <foreign>anfora</foreign> sester.
 316.17. <foreign>laguena</foreign> buc.
 316.17. <foreign>dolium</foreign> cyf.
 316.17. <foreign>cupa</foreign> tunne.
 316.17. <foreign>utensilia</foreign> andluman.
 317.1. <foreign>suppellex</foreign> yddisce.
 317.1. <foreign>aula</foreign> heall.
 317.1. <foreign>triclinium</foreign> bur.
 317.2. <foreign>solarium</foreign> upflor.
 317.2. <foreign>turris</foreign> stypel.
 317.2. <foreign>cardo</foreign> heorre.
 317.2. <foreign>strigil</foreign> oððe <foreign>strigilis</foreign> horscamb.
 317.3. <foreign>risus</foreign> hlehter.
 317.3. <foreign>laetus</foreign> bliðe.
 317.3. <foreign>tristis</foreign> unrot.
 317.4. <foreign>maestus</foreign> dreorig.
 317.4. <foreign>famis</foreign> hunger.
 317.4. <foreign>abundantia</foreign> oððe <foreign>copia</foreign> genihtsumnys.
 317.5. <foreign>laetitia</foreign> blis.
 317.5. <foreign>tristitia</foreign> unrotnys.
 317.5. <foreign>ieiunium</foreign> fæsten.
 317.6. <foreign>ieiunus</foreign> fæstende.
 317.6. <foreign>pinguis</foreign> fætt.
 317.6. <foreign>pinguedo</foreign> fættnys.
 317.6. <foreign>copulentus</foreign> þiccol.
 317.7. <foreign>macer</foreign> oððe <foreign>macilentus</foreign> hlæne.
 317.7. <foreign>macies</foreign> hlænnyss.
 317.8. <foreign>grossus</foreign> great.
 317.8. <foreign>gracilis</foreign> smæl.
 317.8. <foreign>longus</foreign> lang.
 317.8. <foreign>breuis</foreign> sceort.
 317.9. <foreign>magnus</foreign> mycel.
 317.9. <foreign>paruus</foreign> litel.
 317.9. <foreign>fortis</foreign> strang.
 317.9. <foreign>inualidus</foreign> unstrang.
 317.10. <foreign>sollicitus</foreign> carful.
 317.10. <foreign>securus</foreign> orsorh.
 317.10. <foreign>cura</foreign> caru.
 317.10. <foreign>securitas</foreign> orsorhnys.
 317.11. <foreign>causa</foreign> intinga.
 317.11. <foreign>accusator</foreign> wregere.
 317.11. <foreign>excusator</foreign> beladiend.
 317.12. <foreign>accusatio</foreign> wreging.
 317.12. <foreign>excusatio</foreign> beladung.
 317.12. <foreign>magnum</foreign> oððe <foreign>multum</foreign> mycel.
 317.13. <foreign>nihil</foreign> naht.
 317.13. <foreign>aliquid</foreign> sum þing.
 317.14. <foreign>Sella</foreign> sadol oððe setl.
 317.14. <foreign>mento</foreign> felt.
 317.14. <foreign>ulcea</foreign> garan.
 317.14. <foreign>scansile</foreign> stigerap.
 317.15. <foreign>corrigia</foreign> ðwang.
 317.15. <foreign>calcar</foreign> spura.
 317.15. <foreign>antela</foreign> forðgyrd.
 317.16. <foreign>postela</foreign> æfterræp.
 317.16. <foreign>falerae</foreign> gerædu.
 317.16. <foreign>frenum</foreign> bridel.
 317.17. <foreign>capistrum</foreign> hælftre.
 317.17. <foreign>arma</foreign> wæpna.
 317.17. <foreign>galea</foreign> helm.
 317.17. <foreign>lorica</foreign> byrne.
 317.18. <foreign>gladius</foreign> oððe <foreign>machaera</foreign> oððe <foreign>spata</foreign> oððe
<foreign>framea</foreign> swurd.
 317.18. <foreign>spatarius</foreign> swurdbora.
 317.19. <foreign>armiger</foreign> wæpnbora.
 317.19. <foreign>bellum</foreign> oððe <foreign>pugna</foreign> gefeoht.
 317.20. <foreign>signifer</foreign> tacnbora.
 317.20. <foreign>lancea</foreign> oððe <foreign>falarica</foreign> spere.
 317.20. <foreign>uictor</foreign> sigefæst.
 318.1. <foreign>uictoria</foreign> sige.
 318.1. <foreign>acies</foreign> ecg.
 318.1. <foreign>capulum</foreign> hiltan.
 318.1. <foreign>mucro</foreign> swurdes ord oððe oðres wæpnes.
 318.2. <foreign>sica</foreign> litel swurd oððe handsex.
 318.3. <foreign>hasta</foreign> oððe <foreign>quiris</foreign> sceaft.
 318.3. <foreign>uagina</foreign> scæð.
 318.3. <foreign>manubrium</foreign> hæft.
 318.4. <foreign>sagitta</foreign> oððe <foreign>telum</foreign> fla.
 318.4. <foreign>fustis</foreign> sagel.
 318.4. <foreign>uectis</foreign> steng.
 318.4. <foreign>arcus</foreign> boga.
 318.5. <foreign>faretra</foreign> cocer.
 318.5. <foreign>scutum</foreign> oððe <foreign>clipeus</foreign> scyld.
 318.5. <foreign>umbo</foreign> randbeah.
 318.6. <foreign>funda</foreign> liðere.
 318.6. <foreign>atrium</foreign> cauertun oððe inburh.
 318.6. <foreign>fundibalum</foreign> stæfliðere.
 318.7. <foreign>ciuitas</foreign> ceaster.
 318.7. <foreign>porta</foreign> portgeat.
 318.7. <foreign>ciuis</foreign> ceastergewara oððe portman.
 318.8. <foreign>praeco</foreign> bydel.
 318.8. <foreign>oppidum</foreign> fæsten.
 318.9. <foreign>castellum</foreign> wic oððe litel port.
 318.9. <foreign>urbs</foreign> burh.
 318.9. <foreign>urbanus</foreign> burhwita.
 318.10. <foreign>suburbanus</foreign> se ðe sit butan ðære byrig.
 318.10. <foreign>carcer</foreign> cweartern.
 318.11. <foreign>oppidanus</foreign> se ðe on fæstene sit.
 318.11. <foreign>uilla</foreign> tun.
 318.12. <foreign>uillanus</foreign> tunmann.
 318.12. <foreign>uillicus</foreign> tungerefa.
 318.12. <foreign>ortus</foreign> orcerd.
 318.12. <foreign>ortulanus</foreign> orcerdwerd.
 318.13. <foreign>pomerium</foreign> æppeltun.
 318.13. <foreign>uiridiarium</foreign> wyrtun.
 318.14. <foreign>horreum</foreign> bern.
 318.14. <foreign>saepes</foreign> hege.
 318.14. <foreign>fossa</foreign> dic.
 318.14. <foreign>puteus</foreign> pytt.
 318.15. <foreign>praedium</foreign> worðig.
 318.15. <foreign>ferramentum</foreign> tol.
 318.15. <foreign>securis</foreign> æx.
 318.15. <foreign>ascia</foreign> adesa.
 318.16. <foreign>terebrum</foreign> nauegar.
 318.16. <foreign>terebro</foreign> ic borige.
 318.16. <foreign>foramen</foreign> þyrl.
 318.16. <foreign>uanga</foreign> oððe <foreign>forssorium</foreign> spadu.
 318.17. <foreign>ligo</foreign> becca.
 318.17. <foreign>bipennis</foreign> stanæx.
 318.17. <foreign>palus</foreign> pal.
 318.18. <foreign>serra</foreign> snid.
 318.18. <foreign>falx</foreign> sicol.
 318.18. <foreign>falcastrum</foreign> siðe.
 318.18. <foreign>acus</foreign> nædl.
 318.18. <foreign>subula</foreign> æl.
 319.1. <foreign>aurum</foreign> gold.
 319.1. <foreign>argentum</foreign> seolfor.
 319.1. <foreign>auricalcum</foreign> goldmæstlingc.
 319.2. <foreign>aes</foreign> bræs.
 319.2. <foreign>stagnum</foreign> tin.
 319.2. <foreign>plumbum</foreign> lead.
 319.2. <foreign>uitrum</foreign> glæs.
 319.3. <foreign>ferrum</foreign> isen.
 319.3. <foreign>electrum</foreign> smylting.
 319.3. <foreign>metallum</foreign> ælces cynnes wecg.
 319.4. <foreign>massa</foreign> bloma oððe dah.
 319.4. <foreign>lapis</foreign> oððe <foreign>petra</foreign> stan.
 319.4. <foreign>rima</foreign> oððe <foreign>fissure</foreign> cinu.
 319.5. <foreign>marmor</foreign> marmstan.
 319.5. <foreign>saxum</foreign> weorcstan.
 319.6. <foreign>silex</foreign> flint.
 319.6. <foreign>gipsum</foreign> spærs
 319.6. <foreign>gemma</foreign> gymstan.
 319.6. <foreign>margarita</foreign> meregrota.
 319.7. <foreign>calx</foreign> celcstan.
 319.7. <foreign>aries</foreign> ram.
 319.7. <foreign>cimentum</foreign> andweorc to wealle.
 319.8. <foreign>cimentarius</foreign> wealwyrhta.
 319.8. <foreign>rogus</foreign> ad.
 319.8. <foreign>iocus</foreign> plega.
 319.9. <foreign>locus</foreign> stow.
 319.9. <foreign>omnis</foreign> ælc.
 319.9. <foreign>omne</foreign> eall.
 319.9. <foreign>totum</foreign> eal.
 319.9. <foreign>prophanus</foreign> manful.
 319.10. <foreign>exosus</foreign> oððe <foreign>perosus</foreign> andsæte.
 319.10. <foreign>callidus</foreign> geap.
 319.10. <foreign>simulator</foreign> hiwere.
 319.11. <foreign>hipochrita</foreign> liccettere.
 319.11. <foreign>adulator</foreign> lyffetere.
 319.11. <foreign>adulatio</foreign> lyffetung.
 319.12. <foreign>deceptor</foreign> oððe <foreign>seductor</foreign> bepæcend.
 319.12. <foreign>proditor</foreign> oððe <foreign>traditor</foreign> læwa.
 319.13. <foreign>homicida</foreign> manslaga.
 319.13. <foreign>patricida</foreign> fæderslaga.
 319.13. <foreign>matricida</foreign> moderslaga.
 319.14. <foreign>fratricida</foreign> broðerslaga.
 319.14. <foreign>parricida</foreign> mægslaga.
 319.15. <foreign>uulnus</foreign> wund.
 319.15. <foreign>cicatrix</foreign> dolhswaðu.
 319.15. <foreign>corpus</foreign> lic ægþer ge cuces mannes ge deades.
 319.16. <foreign>truncus</foreign> heafodleas bodig.
 319.16. <foreign>funus</foreign> lic oððe hreaw.
 319.17. <foreign>cadauer</foreign> lic oððe hold.
 319.17. <foreign>feretrum</foreign> bær.
 319.18. <foreign>uiuus</foreign> cucu.
 319.18. <foreign>mortuus</foreign> dead.
 319.18. <foreign>defunctus</foreign> forðfaren.
 319.18. <foreign>longaeuus</foreign> langlif.
 320.1. <foreign>nobilis</foreign> æðelboren.
 320.1. <foreign>ignobilis</foreign> unæþelboren.
 320.1. <foreign>pretiosus</foreign> deorwurðe.
 320.2. <foreign>uilis</foreign> waclic.
 320.2. <foreign>carus</foreign> leof.
 320.2. <foreign>odiosus</foreign> lað.
 320.3. <foreign>Limen</foreign> oferslege oððe þrexwold.
 320.3. <foreign>sciffus</foreign> læfel.
 320.3. <foreign>urceus</foreign> ceac.
 320.4. <foreign>peluis</foreign> wætermele.
 320.4. <foreign>plaustrum</foreign> oððe <foreign>carrum</foreign> wæn.
 320.4. <foreign>rota</foreign> hweowul.
 320.5. <foreign>currus</foreign> oððe <foreign>basterna</foreign> oððe <foreign>heseda</foreign> cræt.
 320.5. <foreign>stabulum</foreign> fald oððe hus be wege.
 320.6. <foreign>caula</foreign> loc.
 320.6. <foreign>tugurium</foreign> hulc.
 320.6. <foreign>cella</foreign> cyte.
 320.7. <foreign>mausoleum</foreign> ðruh oððe ofergeweorc.
 320.7. <foreign>monumentum</foreign> oððe <foreign>sepulchrum</foreign> byrigen.
 320.8. <foreign>sarcofagum</foreign> þruh.
 320.8. <foreign>elemosina</foreign> ælmesse.
 320.8. <foreign>donum</foreign> oððe <foreign>datum</foreign> gifu.
 320.9. <foreign>munus</foreign> lac.
 320.9. <foreign>uter</foreign> bytt.
 320.9. <foreign>flasco</foreign> butruc.
 320.10. <foreign>tentorium</foreign> oððe <foreign>tabernaculum</foreign> geteld.
 320.10. <foreign>pretium</foreign> wurð.
 320.10. <foreign>corbis</foreign> oððe <foreign>cofinus</foreign> wylige oððe meoxberewe.
 320.11. <foreign>sportella</foreign> tænel.
 320.11. <foreign>cartallum</foreign> windel.
 320.12. <foreign>calathus</foreign> wearpfæt.
 320.12. <foreign>pila</foreign> pilstoc oððe ðoðer.
 320.13. <foreign>loquela</foreign> spræc.
 320.13. <foreign>uox</foreign> stefn.
 320.13. <foreign>sonus</foreign> sweg.
 320.13. <foreign>uerbum</foreign> word.
 320.14. <foreign>pecten</foreign> camb.
 320.14. <foreign>sapo</foreign> sape.
 320.14. <foreign>perna</foreign> flicce.
 320.14. <foreign>sagena</foreign> sænett.
 320.15. <foreign>follis</foreign> bylig.
 320.15. <foreign>malleus</foreign> slecg.
 320.15. <foreign>lima</foreign> feole.
 320.15. <foreign>scorium</foreign> sinder.
 320.16. <foreign>forceps</foreign> tange.
 320.16. <foreign>carbo</foreign> col.
 320.16. <foreign>forfex</foreign> sceara.
 320.16. <foreign>nouacula</foreign> nægelseax.
 320.17. <foreign>cos</foreign> hwetstan.
 320.17. <foreign>apricus locus</foreign> hleowstede.
 320.17. <foreign>apricitas</foreign> hleowð.
 320.18. <foreign>aedificium</foreign> getimbrung.
 320.18. <foreign>palatium</foreign> kynelic botl.
 321.1. <foreign>basis</foreign> syll.
 321.1. <foreign>postis</foreign> post.
 321.1. <foreign>catena</foreign> racenteah.
 321.1. <foreign>compes</foreign> oððe <foreign>cippus</foreign> fotcops.
 321.2. <foreign>bogia</foreign> iuc oððe swurcops.
 321.2. <foreign>manicae</foreign> handcops.
 321.3. <foreign>complex</foreign> gegada.
 321.3. <foreign>poena</foreign> oððe <foreign>supplicium</foreign> wite.
 321.3. <foreign>uincula</foreign> ligamen bend.
 321.4. <foreign>pellis</foreign> fel.
 321.4. <foreign>cutis vel corium</foreign> hyd.
 321.4. <foreign>nebris</foreign> næsc oððe herþa.
 321.5. <foreign>mercenarius</foreign> hyrman.
 321.5. <foreign>horologium</foreign> dægmæl.
 321.5. <foreign>gnomon</foreign> dægmæles pil.
 321.6. <foreign>hospes</foreign> cuma.
 321.6. <foreign>hospitium</foreign> gesthus.
 321.6. <foreign>hostis</foreign> oððe <foreign>osor</foreign> feond.
 321.7. <foreign>mansio</foreign> wunung.
 321.7. <foreign>thesaurus</foreign> hord.
 321.7. <foreign>gazofilacium</foreign> maðmhus.
 321.9. <foreign>Edax</foreign> oððe <foreign>glutto</foreign> oferetol.
 321.9. <foreign>ambro</foreign> frec.
 321.9. <foreign>gulosus</foreign> gifre.
 321.10. <foreign>procas</foreign> gemah.
 321.10. <foreign>procacitas</foreign> gemagnys.
 321.10. <foreign>obstinatus</foreign> anwille.
 321.11. <foreign>obstinantia</foreign> anwilnys.
 321.11. <foreign>uerecundus</foreign> sceamfæst.
 321.11. <foreign>impudens</foreign> unsceamfæst.
 321.12. <foreign>pudicus</foreign> sideful.
 321.12. <foreign>inpudicus</foreign> unsideful.
 321.12. <foreign>interpres</foreign> wealhstod.
 321.13. <foreign>reus</foreign> scyldig.
 321.13. <foreign>damnatus</foreign> oððe <foreign>condemnatus</foreign> fordemed.
 321.14. <foreign>peccator</foreign> synful.
 321.14. <foreign>peccatum</foreign> synn.
 321.14. <foreign>sceleratus</foreign> oððe <foreign>facinorosus</foreign> forscyldegod.
 321.15. <foreign>scelus</foreign> scyld.
 321.15. <foreign>facinus</foreign> oððe <foreign>culpa</foreign> gylt.
 321.16. <foreign>adulter</foreign> forlir.
 321.16. <foreign>periurus</foreign> forsworen.
 321.16. <foreign>gibberosus</foreign> oððe <foreign>strumosus</foreign> hoferede.
 322.1. <foreign>gibbus</foreign> oððe <foreign>struma</foreign> hofer.
 322.1. <foreign>meretrix</foreign> oððe <foreign>scorta</foreign> myltestre.
 322.2. <foreign>pelex</foreign> cyfes.
 322.3. We ne magan swa þeah ealle naman awritan ne furþon
geþencan.

END_TEXT
START_TEXT

ÆAdmon 1
B1.9.3.
Admonitio ad filium spiritualem: Norman 1848, 32-56.



 0.1. Basilius se eadiga be ðam we ær awriton wæs swiðe
halig bisceop on Cessarean byrig on Greciscre þeode God lufigende swiðe, on
clænnesse wunigende, on Cristes þeowdome, manegra muneca fæder,
munuchades him sylf.
 0.4. He wæs swyðe gelæred and swyðe mihtig lareow.
 0.5. And he munuc regol gesette mid swyðlicre drohtnunge swa swa
þa Easternan and þa Greciscean munecas libbað hyra lif Gode to lofe
wide.
 0.8. He wæs ær Benedictus þe us boc awrat on Ledenre
spræce leohtre be dæle ðonne Basilius ac he tymde swa ðeah to
Basilies tæcinge for his trumnysse.
 0.10. Basilius awrat ane wundorlice boc be eallum Godes weorcum
þe he geworhte on six dagum Exameron gehaten swiðe deopum andgite.
 0.13. And he awrat þa lare þe we nu willað on Englisceum
gereorde secgean þam he his recceað.
 0.14. Heo gebyrað to munecum and eac to mynecenum þe regollice
libbað for hyra Drihtnes lufe under gastlicum ealdrum Gode þeowiende
gehealdenre clænnysse swa swa Cristes þegenas campiende wið deoflu
dæges and nihtes.
 1.1. Basilius cwæð þa on his boclican lare, Gehyr þu min
bearn, ðines fæder mynegunge and þin eare ahyld to minum wordum nu and
mid geleaffullre heortan hlyst hwæt ic secge.
 1.4. Ic wylle þe secgan and soðlice læran þæt gastlice
gewinn hu þu Gode campie and mid hwilcum gemete þu miht him þeowian.
 1.6. Gehyr þu geornlice and þu ne beo gehefegod mid ðam
swæran slæpe ac awrece þe sylfne mid mycelre geornfulnysse nu to minre
spræce.
 1.8. Ne synd þas word na of me ac of Godes lare.
 1.9. Ne ic mid niwre lare nelle læran þe nu ac mid þære
lare þe ic leornode gefyrn æt þam halgum fæderum þe wæron ure
foregengan.
 1.11. Gif þeos halige lar gelicað þinre heortan and gif ðu
hi underfehst þonne færst þu on sibbe and nan yfel ne mæg ne ne mot
þe genealæcean ac ælc wiðerweardnys gewiteð fram þinre sawle.
 2.1. Gif þu wylle campian on Godes campdome ne campa þu
ænigum buton Gode anum þæt þu him þeowie on his þeowdome simle
orsorh fram woruldcarum and fram ælcum gehlyde.
 2.4. Þa men þe campiað þam eorðlican cininge hi
gehyrsumiað æfre eallum his hæsum.
 2.5. Swa eac þa þe campiað þam heofenlican cininge sceolon
gehyrsumian þam heofonlicum bebodum.
 2.7. Se eorðlica kempa bið æfre gearo and caf swa hwyder swa
he faran sceal to gefeohte mid þam kininge and he for his wife ne for his
wenclum ne dearr hine sylfne beladian þæt he ne scule faran.
 2.10. Mycele swyðor sceal se soða Godes cempa buton ælcere
hremminge hraðe gehyrsumian Cristes sylfes bebodum þæs soþfæstan
kyninges.
 2.13. Se eorðlica kempa kampað mid his wæpnum ongean
gesewenlice feond and þu scealt campian wið þa ungesewenlican fynd þe
ne geswicað næfre wið þe to campienne þa hwile þe þu cucu bist.
 2.16. Ðam woruldlican kempan is gewinn gesewenlice ongean
flæsc and blod and þin gewinn is æfre ongean þa awyrgedan gastas þe
geond þas lyft fleoð to fordonne þa unwaran.
 2.19. Se woruld kempa werað woruldlice wæpna ongean his
gelican ac þu habban scealt þa gastlican wæpna ongean þone gastlican
feond.
 2.22. He byrð isenne helm and isene byrnan þæt he ne beo
gewundod fram his wiðerwinnan ac beo Crist sylf þin helm se þe is þin
heafod and beo Cristes geleafa for byrnan þe sylfum.
 2.25. He sceotað his flan and his scearpe spere ongean his
wiðerwinnan ac þu witodlice scealt mid halgum Godes wordum þinne feond
sceotian and cweðan on þinum mode, God is min gefylsta and ic for þy
forseo soðlice mine fynd.
 2.29. He ne awyrpð nateshwon his wæpna him fram ærþam
þe þæt gewinn wurðe geendod and þu ne miht beon orsorh on þinum
gewinne forþam þe þin feond is fakenfullra þonne his.
 2.32. His feond fyht sume hwile ac þin ne geswicð næfre swa
lange swa þu leofast on life mid mannum.
 2.34. His wæpna syndon swære him sylfum to berenne ac Cristes
geoc is wynsum and his byrðen swiþe leoht þam þe lufe habbað to þam
leofan Hælende.
 2.37. Se woruldcempa gecyrð syðþan he sige gewinð ham to
his wife and to his bearnum ac þu færst to heofonum to eallum Godes halgum
syððan þu oferswyðst þone ungesewenlican feond.
 2.40. He underfehð gife eorðlices gestreones for his
eorðlices geswinces ac þu scealt underfon þa heofonlican gife forþam
gastlican gewinne.
 2.42. Se munuc sceal geanbidian his edleanes æt Gode and beon
him sylf ælfremed fram eorðlicum dædum and hine ne abysgian mid
woruldlicum bysgum gif he campian sceal Criste on eornost.
 2.46. Hit is swiðe earfoðe ænigum to þeowienne twam
hlafordum ætgædere Gode and woruldwelum ne he þa gastlican wæpnu mid
þam welum ne mæg aht eaðe aberan and winnan wið his fynd.
 2.49. Ac he forlæteð Godes geoc gif he lufað eorðwelan and
his sawul bið gehefegod mid swærre byrðene.
 2.50. Þus gerad man bið mid his agenum wæpnum yfele gewundod
þeah he swa ne wene and for þam þe he lufað frecednysse he befealð on
deað.
 2.53. Besceawa þu wærlice hwilcum kininge þu campast and swa
micele swa se heofenlica cyning is mærra and furðor toforan þam
eorðlican cininge swa micele mara bið þin wurðmynt toforan þam
woruldlican kempan.
 2.56. Þu þencst to gewyrcenne wundorlicne stypel and swiþe
healicne.
 2.58. Hoga þu nu for þy ymbe þa gastlican gestreon to
þæs stypeles getimbrunge, þæt synd, þa halgan mægenu þe þu
habban scealt, þæt þu þæt weorc mæge wurðlice geendian þe
læs þe þu wegferendum wurðe eft to glige gif þin anginn ne becymð
to godre geendunge and þine fynd geblissian þe to bysmore syððan.
 2.63. Ne bið þes stypol getimbrod mid ænigum weorcstane ac
mid mænifealdum mihtum þæs innran mannes ne mid golde ne mid seolfre ac
mid gastlicum drohtnungum and getrywum inngehigde truwiende on Gode.
 3.1. Ic secge þe minum bearne, beo þe an foresceawung gif þu
Gode anum þeowian gewilnast.
 3.2. Ne abysga þu þin mod on mislicum þingum ne þu mid
olæceunge ænigum gecweme ac aceorf fram þe þa flæsclican lufe
þæt seo flæsclice lufu þe ne afyrsie Gode.
 3.5. Adræfe ælcne leahtor and ælcne unþeaw fram þe
þæt þu þære sawla mihta sylf mæge begitan.
 3.7. Gehyr nu on eornost hwæt þære sawle miht is and hwilc
miht hyre begite þæt mæste gestreon.
 3.8. Þære sawle miht is þæt heo hire scyppend lufie and
þa þing onscunie þe God sylf onscunað.
 3.10. Ðære sawle miht is þæt heo sylf beo geþyldi and
ælce weamodnysse fram hire awyrpe and þæt heo healde clænnysse
ægðer ge modes ge lichaman and þæt heo idel wuldor eallunga forseo
and þa gewitendlican þing mid wo ne lufie.
 3.14. Ðære sawle miht is þæt heo modinysse mycelum
onscunie and ealle leasunga and lufie eaðmodnysse and soðfæstnysse simle
folgie.
 3.16. Ðære sawle miht is þæt heo sibbe lufie and andan
and yrre æfre onscunige and dysi forbuge and wisdom asece.
 3.18. Ðære sawle miht is þæt heo sylf þæs lichaman
lustas underþeode þæs modes gesceade þæt þæt gescead beo
wylldre þonne seo yfele gewilnung and þæt heo gitsunge forhogige and beo
hire eaðhylde.
 3.22. Ðas mihta þu miht, min bearn, þe begitan gif þu
woruldcara awyrpst fram þinre heortan and þa gewitendlican ðing
forlætst and gewilnast þa heofenlican.
 3.24. And gif þin willa bið gelome abysgod on Godes herungum
and þu his domas asmeast ðonne bist þu gelic þam luftymum treowe þe
grewð wið þone stream stede fæst on wætan and byrð æfre
wæstmas on godne timan symle and þu bist Godes freond, þu þe wære
þeow æror.
 4.1. Lufa þu, min bearn, þone lifiendan God mid eallre þinre
mihte þæt þine weorc him licion.
 4.2. Gif se woruldmann kepð hu he his wife gelikie micele
swyðor sceal se munuc on eallum gemetum Criste gelikian and him gecweman a
and hine lufian and his bebodu healdan.
 4.5. God nele þæt þu hine lufie mid nacodum wordum ac mid
hluttre heortan and mid rihtwisum dædum.
 4.7. Se þe sægð þæt he lufie þone lifiendan God and
his beboda ne healdeð he bið þonne him sylf leas and bið his agen
pæca forþam þe se ælmihtiga God sceawað his heortan swyðor
þonne his word and God lufað þa bilwitan þe buton facne him
þeowiað.
 4.11. Ure fæder and modor swuncon for us hwilon and þæt
wæs Godes foresceawung hyra geswinc ofer us þæt hi us afeddon be his
fadunge þa.
 4.14. Nu sceolon we hi lufian be Godes sylfes lare ac swa þeah
swyðor we sceolon lufian God þe ure magas gesceop and us to mannum of him
and he dæghwamlice us deð ure neode.
 4.17. Gif ure magas willað us geweman fram Criste ne sceolon we
forþan þonne hy forðfarene beoð hyra lic bebyrian for hyra
geleafleaste.
 4.19. Crist we sceolon lufian þe us alysde fram synnum.
 4.20. And we ne magon asecgean his wel dæda on us þe us þurh
his drihtenlican mihte fram gedwyldum alysde and fram ecean deaðe us to life
gelædde.
 4.23. We wæron unðancwurðe and wendon us fram Criste ac he
us gesohte swa þæt he sylf nyðer astah of his heofenlican settle on swa
mycelre eaðmodnysse þæt he man wearð for us on middanearde akenned and
læg on cildclaðum.
 4.26. Se þe belycð on his handa ealle þas eorðan swa swa
ælmihtig God and se þe heofenas gehealdeð næfde hamas on worulde ne
hwyder he ahyllde his heafod on life.
 4.29. And se wæs hafenleas for us se þe hæfð ealle þing
þæt he us gewelgode on his eceum welum.
 4.31. And him wæs gedemed fram unrihtwisum demum þam þe on
wolcnum cymð on þysre worulde ende eallum to demenne þe æfre kuce
wæron.
 4.33. And se þe is lifes wylle he gewilnode wæteres æt
þam Samaritaniscean wife swa swa us sægð þæt godspell.
 4.35. And se þe ealle þing afedeð se gefredde hungor þa
þa he on þam westene wæs gecostnod fram deofle æfter þam þe he
fæste feowertig daga on an.
 4.38. And þam þe englas þeniað he sylf þenode mannum and
þwoh his gingrena fet mid his fægerum handum.
 4.39. And se þe fela wundra geworhte mid his handum se geþafode
for us þæt man gefæstnode his handa mid nægelum on rode and eac his
fotwylmas.
 4.42. And þa þa he drincan bæd þa dydon þa earman
Judeiscean geallan to his muðe of þam mannum becom seo godspellice lar mid
his liflican bodunge.
 4.44. And se þe nanum ne derede him man dyde talu and he wæs
beswungen unscyldig eac for us.
 4.46. And se þe þa deadan þurh his drihtenlican mihte
arærde to life se let hine ahon on rode gealgan be his agenum willan and swa
deað geþrowode.
 4.48. And he syððan wæs bebyrged ac he aras of deaðe on
þam þriddan dæge and he astah to heofenum to his halgan fæder.
 4.51. Eall þis he geþrowode for ure alysednysse þæt he
forgeafe þæt ece lif us mannum.
 4.52. And he ne biddeð us to edleane nanes oðres þinges buton
us sylfe him and ure sawla clæne þæt he on us wunige and ure willa mid
him and þæt he us sylfe hæbbe to þam heofenlican life.
 4.55. Gif we nu habbað on horde gold oððe seolfor þæt he
het us dælan for his lufan þearfum and us he wyle habban and ure he
gewilnað and he wyle on us his wununge habban þurh þone halgan gast þe
gegladað ure mod.
 4.59. Uton genealæcean to urum leofan Drihtne and uton us
geþeodan mid godum þeawum to him.
 4.61. And uton hine lufian and lufian us sylfe and eac ure neacstan
buton ælcnum facne.
 4.62. Se þe his neahstan lufað se gelicað Gode and he bið
Godes sunu geciged untwylice.
 4.64. Se þe his neaxtan hatað se bið gehaten þonne þæs
awyrgedan deofles bearn þe wyle æfre þwyres.
 4.65. Se þe his broðor lufað he leofað on sibbe and se þe
his broðor hatað he hæfð unstilnesse and swyðe drofi mod þurh
þæs deofles tihtinge.
 4.68. Se wellwillenda man wyle eaðe forberan gif hine man
ahwær tynð oððe him tale gecwyð and se unrihtwisa wer wyle niman on
teonan his niextan dæde þeah þe he him teonan ne gedo.
 4.71. Se þe mid lufe bið afylled se færð on smyltnesse and
se þe hatunge hæfð se færð mid yrsunge.
 5.1. Lufa þu, min bearn, on þinum life simle wellwyllendnysse
þæt þu gewilnie godes and hafa ðinne niextan swa swa þin agen lim.
 5.3. Læt þe ælcne mannan þe geleafan hæfð to Gode
swa leofne swa broðor and beo þe sylf gemyndig þæt an ys se soða
wyrhta þe us ealle gesceop.
 5.5. Ne astyra þu æswicunga ænigum men on life and þæt
þe sylfum mislicað ne do þu oðrum mannum þat.
 5.7. Gif þu hwene gesihst geþeon on gode blissa on his dædum
þæt his bliss beo þin and gif him hwæt mistimað besarga his
unrotnysse.
 5.9. Adræf fram þinre sawle ælce yfelnysse and seo hatung
ne ontende ðine heortan nates hwon.
 5.11. Ne astyra þu yrsunga þinum underþeoddum ne ummihtigum
men þeah þe þu mæge bet ac hafa hine swa swilce þin agen lim.
 5.13. Ne lufa þu þinne broðor mid gehiwodre heortan þæt
þu hine kysse and kepe him hearmes forþam þe se fakenfulla fægere word
sprecð oft and on his modes digolnysse macað syrwunga.
 5.16. On swilcum dædum se soða God byð gegremed soðlice.
 5.17. Þæt hluttre mod þe Gode gelicað forsihð þa
hiwunga and healt soðfæstnysse.
 5.19. Do þu feorr fram þe þa fakenfullan hiwunge and ne kep
þu nates hwon þinum niextan facnes ne þu hine ne tæl ne ne ter mid
wordum.
 5.21. Tala þe þinne broðor swilce he beo þin lim.
 5.22. Gif þu hwilon yrsie swa swa oðre men doð ne læt þu
þæt yrre licgean on þinre heortan ofer sunnan setlunge ac foh to sibbe
æror and adræf þa hatheortnysse fram þinre sawle hraðe.
 6.1. Se man þe sibbe lufað he sylf gearcað Criste wununge on
his mode forþam þe Crist sylf is sibb and he on sibbe wyle wunian
untwylice.
 6.3. Crist onscunað æfre þone andigendan wer and se
gesibsuma wer byð on smyltnesse a.
 6.4. Se niðfulla wer bið gelic þam scipe þe þa yða
drifað ut on sæ swa hu swa se wind blæwð buton ælcum steoran and
se gesibsuma wer hæfð him orsorhnysse.
 6.7. Eft se niðfulla wer byð þam wulfe gelic þe woðlice
abiteð þa bilewitan sceap and se gesibsuma wer byð þam winearde gelic
þe byrð gode wæstmas wynsumlice growende.
 6.10. Ðæs niðfullan mannes weorc byð on wædlunge
æfre and swa se gesibsuma wer swyðor blissað on gode swa aswindeð se
niðfulla swyðor to nahtlicum þingum.
 6.13. Se gesibsuma man soðlice byð oncnawen þurh his modes
blisse and on glædum andwlitan and se niðfulla wer wyrð eac geswutelod
þurh his hatheortnysse on hetolum andwlitan.
 6.16. Se gesibsuma mann hæfð him sylf gemanan mid þam halgum
englum and se niðfulla byð deofla gefera fordon þurh.
 7.1. Awend þine eagan fram yfelre gesihðe and ne gelustfulla
þu þæt þu mid fulre lufe sceawie wlitigra wifmanna andwlitan þæt
þu þurh yfele gewilnunge becume to wite.
 7.4. Gemun þu, min bearn, hwam þu gehalgodest þine agene lima
and ne læt þu nates hwon hi beon gemengede mid fulum myltestrum.
 7.6. Awend þine lufe fram wifmanna lufe þe læs þe hire
lufu þe beluce fram Criste.
 7.7. Ne forseoh þu nates hwon þa lytlan gyltas on þe þe
læs þe þa læssan þe gelædan to maran.
 7.9. Ne hiwa þu, min bearn, swilce þu mid bilewitnysse mæge
þe gan orsorh to mædena husum and wið hi motian þæt þin mod ne
beo yfele besmiten ðurh þa ydelan spellunga.
 7.12. Ne þince þe to hefityme to gehyrenne mine spræce ac
gelyf minum wordum.
 7.13. Hit is gewisslice soð gif se munuc wyle gan oððe se
gelæreda preost to wifmanna husum and wið hy motian and gif þam
mædenum likiað hyra luftyman spræce a sona hy awendað hyra
wurðfullnysse and hi sylfwilles forleosað þæt þæt hi Gode
beheton.
 7.18. Ne magon na swilce men makian wununge þam clængeornan
Gode on clænre heortan ac hy beoð tolysede ungeleaffullice swa swa
forrotod þreax on hyra unþeawum.
 7.21. Se mægðhad sceal beon mid þæs modes godnysse Criste
sylfum geoffrod be agenum willan buton ælcere hiwunge mid halgum þeawum
simle.
 7.23. Ne man ne mot befylan mid fulre besmitennysse þæt
þæt man Gode behateð and him gehalgod bið.
 7.25. On ægðrum hade byð se halga mægðhad on cnihtum
and on mædenum, on munecum and on mynecenum þam þe fram cildhade swa
gesælie wurdon þæt hig æfre on clænnysse Criste sylfum þeowodon
þæt hi habban on ende þa hundfealdan mede þe Crist sylf behet on his
halgan godspelle.
 7.30. Ðu mann, ne syngast na gif þu sylf ne behatest ac gif
þu æne behætst þam ælmihtigan Gode he wyle þonne habban þæt
þu him behete ne he nele mid nanre besmitennysse gemengan þine halgan limu
þe him gehalgode syndon.
 7.34. Warna nu, min bearn, þæt þu ne wurðe beswicen þurh
þæs lichaman wlite and þu swa forleose þinre sawle wlite þurh þone
sceortan lust.
 7.36. Warna þæt þu ne hreppe wifmanna lichaman swa swa fyr
wyle ontendan þæt ceaf þæt him wiðligeð swa byð se þe
handlað wifhades mannes lic.
 7.38. Ne ætbyrst he naht eaðe buton his sawle lyre þeah þe
he lichamlice mid hyre ne licge swa þeah byð his inngehigd wið innan
gewemmed.
 8.1. Sege me nu, min bearn, hwilc geþincð mæge beon þinre
agenre sawle þæt þu sceole lufian þæs lichaman wlite þe
gewyrðeð to duste and eallswa forsearað swa scinende blostman þe on
wyrtum weaxað wynsumlice on sumera and wurðað fornumene mid þæs
wintres cyle.
 8.5. Swa byð þæs mannes wlite þe wyrðeð eall fornumen
mid onsigendre ylde and se deað geendað þone ærran wlite þonne
ongitt þin sawl þæt þu sylf lufodest idel.
 8.8. Foroft se mann gewyrðeð on ende toswollen and to stence
awended mid unwynsumnysse þæt him sylfum byð egle and andsæte se
stenc and his lustfullnysse him ne belifð nan þing and his wistfullnys him
wyrðeð to biternysse.
 8.12. Hwær beoð þonne, ic axie, þa estfullan swæsnessa
and þa liðan liffetunga þe hine forlæddon æror?
 8.14. Hwær bið his gaf spræc and þa idelan gamenunga and
his ungemetegode hleahter?
 8.15. Hi beoð þonne alede and hi urnon him fram swa swa yrnende
flod and hi ne ætywdon him na hwær syððan.
 8.17. Ðis is seo geendung ealles þæs wlites and þæs
lichaman fægernysse forþig ic þe bidde þæt þu awende þin mod
fram þillicum wlitum and awend þine lufe to þære wlitigan
fægernysse ures Hælendes Cristes þæt þin heorte beo onliht mid his
scinendum leomum fram þære sweartan dimnysse.
 8.22. Ðes wlite is to lufianne þe gewendeð to blisse þæt
þu mid Criste wunie a to worulde on blisse gif þu hine lufast on þines
lifes ryne þe þe is ungewiss ac þu becymst to gewissan þær þu
endeleaslice orsorh byst on gefean.
 8.26. Bide þe sylfum æt Gode þæt he sylf þe forgife
snotere heortan and þurhwacol andgit þæt þu cunne tocnawan þæs
deofles costnunga and his swicolan facna þæt þin fot ne bestæppe on
his arleasum grinum þæt þu gelæht ne wurðe.
 8.30. Se snotera wer ne gewilnað þara woruld glenga ne þæs
lichaman wlites ac gewilnað þære sawle forþam þe Crist gegladað on
þære sawle godnysse and on hire wlite, gewilna þu þes.
 9.1. Ne lufa þu gitsunge ne unrihtlice welan þe þe ascyriað
and asyndriað fram Gode.
 9.2. Manega gewilniað oðres mannes wolice and hi beoð
benæmede neadlunga hyra agenes.
 9.3. Beo þe swiðe ælfremed ælc unrihtlic gestreon
forþam þe ure æht byð mid englum on heofonum.
 9.5. Beo þe wel gehealden þæt þu hæbbe bigleofan and
hlywðe wið cyle, ne sec þu na mare.
 9.7. Se þe wyle beon weli on life se befealð on costnunge and
on þæs costneres grinu.
 9.8. Warna þe wið gitsunge forþam þe heo witodlice is
eallra yfela wyrttruma, swa swa se apostol awrat.
 9.10. Se gitsere sylð his sawle wið feo and he wyle ofslean gif
him swa byð gerymed þone unscyldigan for his sceatta þingon and manlice
swerian his sawle to forwyrde.
 9.13. Þurh gitsunge forlyst oft se orleasa his lif þonne he
gewilniað þara æhta and ne warnað hine sylfne.
 9.15. Þurh gitsunge losode Achar se þegen þe mid Josue feaht
and fakenlice behydde of þam herereafe þe him wæs forboden on ær.
 9.17. And he wearð þa oftorfod teonlice mid stanum mid eallum
his hiwum fram Israhela folke.
 9.18. Ðurh gitsunge wearð beswiken eac Sawl se cining þa þa
him leofran wæron þa forbodenan herelafa þonne Godes willa and he
wearð for þy his rices bedæled and Dauid wearð gecoren.
 9.22. Achab eac se kining yfele wearð beswicen for Nabothes
winearde þe he wolice genam and he for þam hraðe feoll on gefeohte
ofslagen þæt swa wurde on him gewreken Naboth þe ær wæs ofslagen
for his agenum winearde.
 9.25. Judas se arleasa þe urne Hælend belæwde for þam
lyðran sceatte þe he lufode unrihtlice aheng hine sylfne and he þæs
sceattes ne breac.
 9.28. Ure Hælend wolde þurh his welwillendnysse mid his halgan
lare þe he gelome sæde þam Judeisceum heafod mannum of hyra heortan
adræfan þa yfelan gitsunge þe him is andsæte.
 9.31. Ac forþam þe hi wæron wundorlice grædie hi
hæfdon him to glige his halwendan mynegunge.
 9.33. Nis nan leodscipe swa grædig goldes and seolfres swa þa
Judeiscean and þa Romaniscean be þam þe lareowas on bocum awriton.
 9.35. Sum rice man wolde gewitan æt þam Hælende hu he mihte
habban heofenan rices myrðe.
 9.37. Þa cwæð se Hælend him to, Ne canst þu Godes æ,
Ne ofsleh ðu mannan, ne unrihthæm þu, ne beo þu leas gewita?
 9.39. And he him andwyrde, Drihten leof Hælend, þas ealle ic
geheold æfre fram minre geogoðe.
 9.40. And him andwyrde se Hælend, An þing þe is wana ac gif
þu wille beon fullfremed beceapa ealle þine æhta and dæl þæt
wurð þearfum and þu hæfst þinne goldhord on heofena rice swa and cum
þonne to me and fylig me syððan.
 9.44. Ða wearð se rica sarig swyðe for his wordum forþam
þe he hæfde fela æhta on life þe him wæron laðe to forlætenne
swa and eode him sona aweg syððon he þiss gehyrde.
 9.47. Se gitsienda wer þe ne wyrð næfre full is helle gelic
þe næfð nan gemet ac swa heo ma forswelgeð swa heo ma gewilnað.
 9.50. Do þe ælfremedne fram þysum leahtre a and hafa þe
gemet.

END_TEXT
START_TEXT

ÆTemp
B1.9.4.
De temporibus anni: Henel 1942, 2-82.



 0.1. <foreign>DE TEMPORIBUS ANNI</foreign> Her æfter fyligð an lytel cwyde be
gearlicum tidum.
 0.2. Þæt nis to spelle geteald ac elles to rædenne þam
ðe hit licað.
 1.0. <foreign>DE DIE</foreign>.
 1.1. Ic wolde eac gif ic dorste gadrian sum gehwæde andgit of
ðære bec þe BEDA, se snotera lareow gesette, & gegaderode of manegra
wisra lareowa bocum be ðæs geares ymbrenum, fram anginne middaneardes.
 1.2. Witodlice ða ða se ælmihtiga scyppend þisne
middaneard gesceop, þa cwæð he, gewurðe leoht, & leoht wæs
ðærrihte geworden.
 1.3. Ða geseah God þæt þæt leoht wæs god, &
todælde þæt leoht fram ðam þeostrum, & het þæt leoht
dæg & ða þeostru niht, & wæs ða geteald æfen &
merigen to anum dæge.
 1.4. On ðam oðrum dæge gesceop God heofonan, seo þe is
gehaten <foreign>firmamentum</foreign>, seo is gesewenlic & lichamlic, ac swa ðeah we ne
magon for ðære fyrlenan heahnysse, & þæra wolcna þicnysse,
& for ure eagena tyddernysse hi næfre geseon.
 1.5. Seo heofen belicð on hire bosme ealne middaneard, & heo
æfre tyrnð onbuton us swyftre ðonne ænig mylenhweowul, eal swa deop
under þyssere eorðan swa heo is bufon.
 1.6. Eall heo is sinewealt & ansund, & mid steorrum amett.
 1.7. Soðlice ða oðre heofenan ðe bufon hire sind, &
beneoðan, sind ungesewenlice, & mannum unasmeagendlice.
 1.8. Sind swa ðeah ma heofenan, swa swa se witega cwæð;
<foreign>Celi celorum</foreign>, þæt is heofena heofenan.
 1.9. Eac se apostol Paulus awrat þæt he wæs gelæd oð
þa ðriddan heofenan, & he ðær gehyrde ða digelan word ðe nan
man sprecan ne mot.
 1.10. On ðam ðriddan dæge gesceop se ælmihtiga God sæ,
& eorðan, & ealle eorðlice spryttinga.
 1.11. Þas ðry dagas wæron buton sunnan & monan, &
steorran & eallum tidum, gelicere wægan mid leohte & þeostrum
aðenede.
 1.12. On ðam feorðan dæge gesceop God twa miccle leoht,
þæt is sunne & mona; & betæhte þæt mare leoht þæt is
seo sunne to ðam dæge, & þæt læsse leoht þæt is se mona
to ðære nihte.
 1.13. On ðam ylcan dæge he geworhte ealle steorran, & tida
gesette.
 1.14. On ðam fiftan dæge he gesceop eal wyrmcynn, & ða
micclan hwalas & eal fisccynn, on mislicum & menigfealdum hiwum.
 1.15. On ðam sixtan dæge he gesceop eal deorcynn, & ealle
nytenu þe on feower fotum gað, & þa twegen men Adam & Euan.
 1.16. On ðam seofoðan dæge he geendode his weorc & seo
wucu wæs ða agan.
 1.17. Nu is ælc dæg on ðisum middanearde of ðære
sunnan lihtinge.
 1.18. Soðlice seo sunne gæð be Godes dihte betwux heofenan
& eorðan, on dæg bufon eorðan & on niht under ðysse eorðan,
eal swa feorr adune on nihtlicere tide under þære eorðan swa heo on
dæg bufon upastihð.
 1.19. Æfre heo bið yrnende ymbe ðas eorðan, & eal swa
leohte scinð under ðære eorðan on nihtlicere tide, swa swa heo on
dæg deð bufon urum heafdum.
 1.20. On ða healfe ðe heo scinð þær bið dæg, &
on ða healfe ðe heo ne scinð þær bið niht.
 1.21. Æfre bið on sumere sidan þære eorðan dæg,
& æfre on sumere sidan niht.
 1.22. Þæt leoht ðe we hatað dægered, cymð of
ðære sunnan þonne heo upweard bið; & heo ðonne todræfð þa
nihtlican ðeostru ðurh hire micclan leohte.
 1.23. Eal swa ðicce is seo heofen mid steorrum afylled on dæg
swa on niht, ac hi nabbað nane lihtinge for ðære sunnan andwerdnysse.
 1.24. We hatað ænne dæg fram sunnan upgange oð æfen,
ac swa ðeah on bocum is geteald to anum dæge fram ðære sunnan upgange
oð þæt heo eft becume þær heo ær uppstah, on ðam fæce sind
getealde feower & twentig tida.
 1.25. Seo sunne is swiðe micel, eal swa brad heo is þæs ðe
bec secgað, swa eal eorðan ymbhwyrft, ac heo ðincð us swiðe unbrad,
forðan ðe heo is swiðe feor fram urum gesihðum.
 1.26. Ælc ðing swa hit ðe fyrr bið, swa hit ðe læsse
ðincð.
 1.27. We magon hwæðere tocnawan be hire leoman, þæt heo
unlytel is.
 1.28. Swa hraðe swa heo upastihð heo scinð geond ealle
eorðan gelice, & ealre eorðan bradnysse endemes oferwrihð.
 1.29. Eac swilce ða steorran ðe us lytle ðincað, sind
swiðe brade, ac for ðam micclum fæce þe us betweonan is hi sind
geðuhte urum gesihðum swiðe gehwæde.
 1.30. Hi ne mihton swa ðeah nan leoht to eorðan asendan, fram
ðære healican heofenan, gif hi swa gehwæde wæron swa swa urum eagum
ðincð.
 1.31. Soðlice se mona & ealle steorran underfoð leoht of
ðære micclan sunnan, & heora nan næfð nænne leoman buton of
ðære sunnan leoman.
 1.32. & ðeah ðe seo sunne under eorðan on nihtlicere tide
scine, þeah astihð hire leoht on sumere sidan þære eorðan þe ða
steorran bufon us onliht, & ðonne heo upagæð, heo oferswið ealra
ðæra steorrena, & eac þæs monan leoht mid hire ormætan
leohte.
 1.33. Seo sunne getacnað urne hælend Crist, se ðe is
rihtwisnysse sunne, swa swa se witega cwæð.
 1.34. <foreign>Timentibus autem nomen domini, orietur sol iustitiæ, et
sanitas in pennis eius</foreign>; þam mannum þe him ondrædað Godes naman, ðam
arist rihtwisnysse sunne, & hælð is on hire fiðerum.
 1.35. Se mona ðe weaxð & wanað getacnað þas andwerdan
gelaðunge, ðe we on sind.
 1.36. Seo is weaxende þurh acennedum cildum, & wanigende
þurh forðfarendum.
 1.37. Ða beorhtan steorran getacniað ða geleaffullan on Godes
gelaðunge, ðe on goddre drohtnunge scinað.
 1.38. Crist soðlice onliht hi ealle þurh his gife, swa swa se
godspellere Iohannes cwæð; <foreign>Erat lux uera, que inluminat omnem hominem
uenientem in hunc mundum</foreign>; þæt soðe leoht com þe onliht ælcne
mannan cumendne to ðisum middanearde.
 1.40. Næfð ure nan nan leoht ænigre godnysse buton of
Cristes gife, se ðe is soðre rihtwisnysse sunne gehaten.
 2.0. <foreign>DE PRIMO DIE SæCULI, SIUE DE EQUINOCTIO UERNALI</foreign>.
 2.1. Ðone forman dæg þyssere worulde we magon afindan þurh
ðæs lenctenlices emnihtes dæge, forðan ðe se emnihtes dæg is se
feorða dæg þissere worulde gesceapennysse.
 2.2. Ðry dagas wæron ær ðam dæge buton sunnan &
monan & eallum steorrum; & on þam feorðan dæge þyssere worulde
gesceapennysse, gesceop se ælmihtiga scyppend sunnan, & gesette hi on
ærnemerigen on middan eastdæle, þær ðæs emnihtes circul is
geteald, þæt heo æfre ymbe geares ymbrynum þær ðone dæg,
& ða niht geemnytte on gelicere wægan.
 2.3. Ðæs ylcan dæges he gesette ðone monan fulne on
æfnunge, on eastdæle mid scinendum steorrum samod, on ðæs
hærfestlican emnihtes ryne, & ða easterlican tid þurh ðæs monan
anginn gesette.
 2.4. We willað furðor ymbe ðas emnihte swiðor sprecan on
gedafenlicere stowe; & we secgað nu sceortlice þæt se forma dæg
ðyssere worulde is geteald to ðam dæge þe we hatað <foreign>Quinta decima
kalendas Aprilis</foreign>, & ðæs emnihtes dæg is gehæfd, swa swa Beda
tæcð, ðæs on ðam feorðan dæge, þæt is, <foreign>on duodecima
kalendas Aprelis</foreign>.
 2.5. Embe ðis we sprecað eft swiðor, swa swa we ær
beheton.
 3.0. <foreign>DE NOCTE</foreign>.
 3.1. Niht is gesett mannum to reste on ðisum middanearde.
 3.2. Soðlice on ðam heofenlicum eðele nis nan niht gehæfd,
ac ðær is singal leoht buton ælcum ðeostrum.
 3.3. Ure eorðlice niht soðlice cymð þurh ðære eorðan
sceade.
 3.4. Þonne seo sunne gæð on æfnunge under ðyssere
eorðan, þonne bið þære eorðan bradnys betwux us & ðære
sunnan, þæt we hire leoman lihtinge nabbað oð þæt heo eft on
oðerne ende upastihð.
 3.5. Witodlice ðeah ðe hit wunderlic ðince, nis ðeos
woruldlice niht nan ðing buton ðære eorðan sceadu betwux ðære
sunnan & mancynne.
 3.6. Woruldlice uðwitan sædon þæt seo sceadu astihð up
oð þæt heo becymð to þære lyfte ufweardan, & ðonne beyrnð
se mona hwiltidum þonne he full bið on ðære sceade ufwearde, &
fagetteð oþþe mid ealle asweartað, forðan ðe he næfð þære
sunnan leoht ða hwile ðe he þære sceade ord oferyrnð, oð þæt
ðære sunnan leoman hine eft onlihton.
 3.7. Se mona næfð nan leoht buton of ðære sunnan leoman,
& he is ealra tungla nyðemest, & forði beyrnð on þære
eorðan sceade þonne he full bið, na symle swa ðeah for ðam bradan
circule þe is zodiacus gehaten, under ðam circule yrnð seo sunne & se
mona & ða twelf tunglena tacna.
 3.8. Witodlice þæs monan trendel is symle gehal & ansund,
ðeah ðe he eal endemes eallunge ne scine.
 3.9. Dæghwomlice þæs monan leoht bið weaxende oððe
wanigende feower pricon ðurh ðære sunnan leoman.
 3.10. & he gæð dæghwomlice oþþe to ðære sunnan
oððe fram ðære sunnan swa fela pricon, na þæt he becume to
ðære sunnan, forðan ðe seo sunne is micele ufor þonne se mona sy.
 3.11. He cymð swa ðeah foron ongean þære sunnan, ðonne
he of hire ontend bið.
 3.12. Symle he went his hricg to ðære sunnan, þæt is se
sinewealta ende þe þær onliht bið.
 3.13. We cweðað þonne niwne monan æfter menniscum gewunan,
ac he is æfre se ylca ðeah þe his leoht gelomlice hweorfe.
 3.14. Þæt æmtige fæc bufon ðære lyfte is æfre
scinende of ðam heofenlicum tunglum.
 3.15. Hit getimað hwiltidum þonne se mona beyrnð on ðam
ylcan strican þe seo sunne yrnð, þæt his trendel underscyt ðære
sunnan to ðan swiðe þæt heo eal aðeostrað, & steorran
æteowiað swylce on nihte.
 3.16. Ðis gelimpð seldon, & næfre buton on niwum monan.
 3.17. Be ðam is to understandenne þæt se mona is ormæte
brad, þonne he mæg ðurh his underscyte þa sunnan aðeostrian.
 3.18. Seo niht hæfð seofon dælas, fram ðære sunnan
setlunge oð hire upgang.
 3.19. An ðæra dæla is <foreign>Crepusculum</foreign>, þæt is
æfengloma.
 3.20. Oðer is <foreign>Uesperum</foreign>, þonne se æfensteorra betwux
þære repsunge æteowað.
 3.21. Ðridde is <foreign>Conticinium</foreign>, þonne ealle ðing suwiað on
heora reste.
 3.22. Feorða is <foreign>Intempestum</foreign>, þæt is midniht.
 3.23. Fifta is <foreign>Gallicinium</foreign>, þæt is hancred.
 3.24. Sixta is <foreign>Matutinum uel Aurora</foreign>, þæt is dægred.
 3.25. Seofoða is <foreign>Diluculum</foreign>, þæt is se ærmergen, betwux
ðam dægrede & sunnan upgange.
 3.26. Wucan & monðas sind mannum cuðe æfter heora
andgite, & ðeah ðe we hi æfter boclicum andgite awriton, hit wile
ðincan ungelæredum mannum to deoplic & ungewunelic.
 3.27. We secgað swa ðeah be ðære halgan eastertide,
þæt swa hwær swa bið se mona feowertyne nihta eald, fram <foreign>duodecima
kalendas Aprelis</foreign>, þæt on ðam dæge bið seo easterlice gemæru,
þe we hatað <foreign>terminus</foreign>.
 3.28. & gif se <foreign>terminus</foreign> þæt is se <foreign>quarta decima luna</foreign>
becymð on ðone sunnandæg, þonne bið se dæg Palmsunnandæg.
 3.29. Gif se <foreign>terminus</foreign> bescyt on sumum dæge þære wucan,
ðonne bið se sunnandæg þær æfter easterdæg.
 4.0. <foreign>DE ANNO</foreign>.
 4.1. Þære sunnan gear is þæt heo beyrne ðone micelan
circul <foreign>Zodiacum</foreign>, & gecume under ælc þæra twelf tacna.
 4.2. Ælce monað heo yrnð under an ðæra tacna.
 4.3. An ðæra tacna is gehaten <foreign>Aries</foreign>, þæt is Ramm.
 4.4. Oðer, <foreign>Taurus</foreign>, þæt is fearr.
 4.5. Ðridda, <foreign>Gemini</foreign>, þæt sind getwisan.
 4.6. Feorða, <foreign>Cancer</foreign>, þæt is Crabba.
 4.7. Fifta, <foreign>Leo</foreign>.
 4.8. Sixta, <foreign>Uirgo</foreign>, þæt is mæden.
 4.9. Seofoða, <foreign>Libra</foreign>, þæt is pund oþþe wæge.
 4.10. Eahteoðe is <foreign>Scorpius</foreign>, þæt is ðrowend.
 4.11. Nigoðe is <foreign>Sagittarius</foreign>, þæt is Scytta.
 4.12. Teoðe is <foreign>Capricornus</foreign>, þæt is buccan horn oððe
bucca.
 4.13. Endlyfte is <foreign>Aquarius</foreign>, þæt is wætergyte oþþe se
ðe wæter gyt.
 4.14. Twelfte is <foreign>Pisces</foreign>, þæt sind fixas.
 4.15. Ðas twelf tacna sind swa gehiwode on ðam heofonlicum
rodere & sind swa brade þæt hi gefyllað twa tida mid hire upgange
oððe niðergange.
 4.16. Ælc ðæra twelf tacna hylt his monað, & þonne
seo sunne hi hæfð ealle underurnen, ðonne bið an gear agan.
 4.17. On ðam geare sind getealde twelf monðas, & twa &
fiftig wucan, þreo hund daga & fif & sixtig daga, & þær to
eacan six tida, þe maciað æfre embe þæt feorðe gear þone dæg
& ða niht þe we hatað <foreign>bissextum</foreign>.
 4.18. Romanisce leoda onginnað heora gear æfter hæðenum
gewunan, on winterlicere tide.
 4.19. Ebrei healdað heora geares anginn, on lenctenlicere
emnihte.
 4.20. Þa Greciscan onginnað heora gear æt ðam sunstede,
& ða Egyptiscan on hærfeste.
 4.21. Ac ða Ebreiscan ðeoda þe Godes æ heoldon ongunnon
heora geares anginn ealra rihtlicost, þæt is on ðære lenctenlican
emnihte <foreign>XII kalendas aprilis</foreign>, on ðam dæge þe seo sunne & se mona
& ealle tunglan & gearlice tida gesette wæron.
 4.22. Soðlice þæs monan gear hæfð seofon & twentig
daga & eahta tida.
 4.23. On ðam fyrste he underyrnð ealle ða twelf tacna, þe
seo sunne undergæð twelf monað.
 4.24. Se mona is soðlice be sumon dæle swiftra ðonne seo
sunne, ac swa ðeah þurh ða swyftnysse ne mihte he underyrnan ealle ða
twelf tunglan binnon seofon & twentigum dagum & eahta tidum, gif he
urne swa up swa seo sunne.
 4.25. Ðære sunnan ryne is swiðe rum, forðan ðe heo is
swiðe upp; & þæs monan ryne is nearo, forðan þe he yrnð ealra
tungla nyðemyst, & þære eorðan gehendost.
 4.27. Nu miht ðu understandan, þæt læssan ymbgang
hæfð se man þe gæð onbuton an hus, þonne se ðe ealle þa burh
begæð.
 4.28. Swa eac se mona hæfð his ryne hraðor aurnen on ðam
læssan ymbhwyrfte þonne seo sunne hæbbe on ðam maran.
 4.29. Þis is þæs monan gear, ac his monað is mare,
þæt is ðonne he gecyrð niwe fram ðære sunnan oð þæt he eft
cume hire forne gean, eald & ateorod, & eft ðurh hi beo ontend.
 4.30. On ðam monðe sind getealde nigon & twentig daga &
twelf tida; þis is se monlica monað, & his gear is þæt he
underyrne ealle ða twelf tunglan.
 4.31. On sumon geare bið se mona twelf siðon geniwod, fram
ðære halgan eastertide oð eft eastron, & on sumon geare he bið
þreottyne siðon geedniwod.
 4.32. Þæt gear þe we hatað <foreign>Communis</foreign> hæfð twelf niwe
monan, & þæt gear ðe we hatað <foreign>embolismus</foreign> hæfð þreottyne
niwe monan.
 4.33. Se monlica monað hæfð æfre on anum monðe þritig
nihta, & on oðrum nigon & twentig.
 4.34. On swa hwilcum sunlicum monðe swa swa se mona geendað, se
bið his monað.
 4.35. Ic cweðe nu gewislicor, gif se ealda mona geendað twam
dagum oððe ðrim binnon hlydan monðe, þonne bið he geteald to ðam
monðe, & be his regolum acunnod, & swa forð be ðam oðrum.
 4.36. Feower tida sind getealde on anum geare; þæt sind <foreign>UER,
ESTAS, AUTUMNUS, HIEMPS</foreign>.
 4.37. <foreign>Uer</foreign> is lenctentid, seo hæfð emnihte.
 4.38. <foreign>Estas</foreign> is sumor, se hæfð sunstede.
 4.39. <foreign>Autumnus</foreign> is hærfest, se hæfð oðre emnihte.
 4.40. <foreign>Hiemps</foreign> is winter, se hæfð oðerne sunstede.
 4.41. On ðisum feower tidum yrnð seo sunne geond mislice
dælas bufon ðisum ymbhwyrfte, & þas eorðan getemprað.
 4.42. Soðlice þurh Godes foresceawunge þæt heo symle on
anre stowe ne wunige, & mid hire hætan middaneardlice wæstmas
forbærne.
 4.43. Ac heo gæð geond stowa, & temprað þa eorðlican
wæstmas, ægðer ge on wæstme ge on ripunge.
 4.44. Þonne se dæg langað þonne gæð seo sunne
norðweard oð þæt heo becymð to ðam tacne þe is gehaten cancer;
þær is se sumerlica sunstede, forðan þe heo cyrð þær ongean eft
suðweard & se dæg ðonne sceortað, oð þæt seo sunne cymð
eft suð to ðam winterlicum sunstede, & þær ætstent.
 4.45. Ðonne heo norðweard bið, þonne macað heo
lenctenlice emnihte on middeweardum hire ryne.
 4.46. Eft ðonne heo suðweard bið, þonne macað heo
hærfestlice emnihte.
 4.47. Swa heo suðor bið swa hit swiðor winterlæcð, &
gæð se winterlica cyle æfter hire, ac ðonne heo eft gewent ongean,
ðonne todræfð heo þone winterlican cyle mid hire hatum leoman.
 4.48. Se langigenda dæg is ceald forðan þe seo eorðe bið
mid ðam winterlicum cyle þurhgan, & bið langsum ær ðan ðe heo
eft gebeðod sy.
 4.49. Se sceortigenda dæg hæfð liðran gewederu þonne se
langigenda, forðan þe seo eorðe is eal gebeðod mid þære sumerlican
hætan, & ne bið eft swa hraðe acoled.
 4.50. Witodlice se winterlica mona gæð norðor þonne seo
sunne gange on sumera, & forði hæfð scyrtran sceade þonne seo
sunne.
 4.51. Eft on langiendum dagum he ofergæð ðone suðran
sunstede, & forði bið nyðor gesewen ðonne seo sunne on wintra.
 4.52. Swa þeah ne gæð heora naðor ænne prican ofer
ðam þe him geset is, ne dagas ne sind nu naðor ne lengran ne scyrtran
ðonne hi æt fruman wæron.
 4.53. On Egypta lande ne cymð næfre nan winter, ne renscuras,
ac on middan urum wintra beoð heora feldas mid wyrtum blowende, & heora
orcyrdas mid æpplum afyllede.
 4.54. Æfter heora geripe gæð seo ea upp Nilus, &
oferflet eal þæt Egyptisce land, & stent oferflede hwilon monað
hwilon leng, & siððan to twelf monðum ne cymð þær nan oðer
scur, oð þæt seo ea eft up abrece, swa swa hire gewuna is, ælce geare
æne; & hi habbað þurh þæt, cornes swa fela swa hi mæst
reccað.
 5.0. <foreign>DE MUNDO</foreign>.
 5.1. Middangeard is gehaten eal þæt binnon þam <foreign>firmamentum</foreign>
is.
 5.2. <foreign>Firmamentum</foreign> is ðeos roderlice heofen mid manegum steorrum
amet.
 5.3. Seo heofen & sæ & eorðe sind gehatene
middangeard.
 5.4. Seo <foreign>firmamentum</foreign> tyrnð symle onbutan us under ðyssere
eorðan & bufon, ac þær is ungerim fæc betwux hire & ðære
eorðan.
 5.5. Feower & twentig tida beoð agane, þæt is an dæg
& an niht, ær ðan ðe heo beo æne ymbtyrnd & ealle ða
steorran þe hire on fæste sind turniað onbutan mid hire.
 5.6. Seo eorðe stent on ælemiddan ðurh Godes mihte swa
gefæstnod, þæt heo næfre ne bihð, ufor ne neoðor, þonne se
ælmihtiga scyppend, ðe ealle ðing hylt buton geswince, hi
gestaðelode.
 5.7. Ælc sæ þeah heo deop sy, hæfð grund on ðære
eorðan, & seo eorðe aberð ealle sæ, & ðone micclan garsecg,
& ealle wylspringas, & ean ðurh hire yrnað.
 5.8. Swa swa æddran licgað on þæs mannes lichaman swa
licgað ða wæteræddran geond þas eorðan.
 5.9. Næfð naðor ne sæ ne ea nænne stede buton on
eorðan.
 6.0. <foreign>DE EQUINOCTIIS</foreign>.
 6.1. Manegra manna cwyddung is þæt seo lenctenlice emniht
gebyrige rihtlice on <foreign>octaua kalendas aprilis</foreign>, þæt is on Marian
mæssedæg; ac ealle ða Easternan & Egyptiscan, þe selost cunnon on
gerimcræfte, tealdon þæt seo lenctenlice emniht is gewislice on <foreign>XII ma
kalendas aprilis</foreign>, þæt is on Sancte Benedictes mæssedæg.
 6.2. Eft is beboden on þam regole, þe us gewissað be
þære halgan eastertide, þæt næfre ne sy se halga easterdæg
gemærsod ær ðan ðe seo lenctenlice emniht sy agan, & ðæs
dæges lencge oferstige þa niht.
 6.3. Wite nu forði gif hit wære rihtlice emniht on Marian
mæssedæg, þæt se dæg ne gelumpe næfre ofer ðam
easterdæge, swa swa he foroft deð.
 6.4. Us is neod þæt we ða halgan eastertide be ðam soðum
regole healdon næfre ær emnihte, & oferswiðdum þeostrum.
 6.5. Forði we secgað soðlice þæt seo emniht is swa swa
we ær cwædon on <foreign>XII a kalendas aprilis</foreign>, swa swa þa geleaffullan
fæderas gesetton, & eac gewisse dægmæl us swa tæcað.
 6.6. Eac ða oðre þreo tida þæt is se sumerlica sunstede,
& se winterlica, & seo hærfestlice emniht sind to emnettenne be
ðyssere emnihte, þæt hi syn sume dagas gehealdene ær ðam <foreign>octaua
kalendas</foreign>.
 6.7. Witodlice se emnihtes dæg is eallum middanearde an &
gelice lang, & ealle oðre dagas on twelf monðum habbað mislice
langsumnysse.
 6.8. On sumum earde hi beoð lengran, on sumum scyrtran for
ðære eorðan sceadewunge, & ðære sunnan ymbgange.
 6.9. Seo eorðe stent on gelicnysse anre pinnhnyte, & seo
sunne glit onbutan be Godes gesetnysse, & on þone ende þe heo scinð
is dæg ðurh hire lihtinge, & se ende þe heo forlæt bið mid
ðeostrum oferðeaht oð þæt heo eft þider genealæce.
 6.10. Nu is þære eorðan sinewealtnys, & ðære sunnan
ymbgang, hremming þæt se dæg ne bið on ælcum earde gelice lang.
 6.11. On India lande wendað heora sceada on sumera suðweard
& on wintra norðweard.
 6.12. Eft on Alexandria gæð seo sunne upprihte on ðam
sumerlicum sunstede on middæge, & ne bið nan sceadu on nane healfe.
 6.13. Ðis ylce getimað eac on sumum oðrum stowum.
 6.14. Meroe hatte an igland, þæt is ðæra Silhearwena
eard; on ðam iglande hæfð se lengsta dæg on geare twelf tida, &
lytle mare ðonne ane healfe tide.
 6.15. On ðam earde ðe is gehaten Alexandria hæfð se
lengsta dæg feowertyne tida.
 6.16. On Italia, þæt is Romana rice, hæfð se lengsta
dæg fiftyne tida.
 6.17. On Engla lande hæfð se lengsta dæg seofontyne tida.
 6.18. On ðam ylcan earde norðeweardan beoð leohte nihta on
sumera, swilce hit ealle niht dagige, swa swa we sylfe foroft gesawon.
 6.19. Thile atte an igland benorðan þisum iglande, six daga
fær on sæ, on ðam ne bið nan niht on sumerlicum sunstede six dagum,
forðan ðe seo sunne bið þonne swa feorr norð agan, þæt heo
hwonlice undergæð þære eorðan geendunge swilce hit æfnige, &
þærrihte eft upgæð.
 6.20. Eft on winterlicum sunstede, ne bið nan dæg on ðam
foresædan iglande, forðan ðe seo sunne bið þonne swa feorr suð
agan, þæt hire leoman ne magon to ðam lande geræcan for ðære
eorðan sinewealtnysse.
 6.21. Is ðeah to witenne þæt symle bið under dæge &
nihte feower & twentig tida, & on emnihtes dæge, þæt is ðonne
se dæg & seo niht gelice lange beoð, þonne hæfð hyra ægðer
twelf tida, swa swa Crist sylf on his godspelle cwæð; <foreign>Nonne XII horæ
sunt diei</foreign> La hu ne hæfð se dæg twelf tida?
 6.23. Soðlice þære sunnan ormætan hætu wyrcð fif
dælas on middanearde, þa we hatað on leden <foreign>quinque zonas</foreign>, þæt
sind fif gyrdlas.
 6.24. An ðæra dæla is on ælemiddan weallende &
unwunigendlic, for ðære sunnan neawiste, on ðam ne eardað nan
eorðlic man for ðam unaberendlicum bryne, þonne beoð on twa healfa
þære hætan twegen dælas gemetegode, naðor ne to hate ne to
cealde.
 6.25. On ðam norðran dæle wunað eal mancynn under þam
bradan circule þe is gehaten <foreign>Zodiacus</foreign>.
 6.26. Beoð þonne gyt twegen dælas on twa healfa þam
gemetegodum dælum on suðeweardan & norðeweardan þises ymbhwyrftes
cealde & unwunigendlice, forðan ðe seo sunne ne cymð him næfre to,
ac ætstent on ægðre healfe æt ðam sunstedum.
 7.0. <foreign>DE BISSEXTO</foreign>.
 7.1. Sume preostas secgað þæt <foreign>bissextus</foreign> come ðurh
þæt, þæt Iosue abæd æt Gode þæt seo sunne stod stille anes
dæges lencge, ða ða he þa hæðenan of ðan earde adylegode, þe
him God forgeaf.
 7.2. Soð þæt is þæt seo sunne ða stod anes dæges
lencge bufon ðære byrig Gabaon, ðurh þæs ðegenes bene, ac se
dæg eode forð swa swa oðre dagas, & nis næfre þurh þæt
<foreign>bissextus</foreign>, þeah ðe þa ungelæredan swa wenon.
 7.3. <foreign>Bis</foreign> is tuwa; <foreign>Sextus</foreign>, se sixta.
 7.3. <foreign>Bissextus</foreign> tuwa six, forðan ðe we cweðað on þam
geare nu todæg <foreign>VI kalendas martii</foreign>, & eft on merigen <foreign>VI kalendas
martii</foreign>, forðan þe æfre bið an dæg & an niht ma on ðam
feorðan geare, þonne wære on ðam ðrim ær.
 7.4. Se dæg & seo niht weaxað of þam six tidum þe
ælce geare beoð to lafe to eacan þam ðrim hund dagum & fif &
sixtig dagum.
 7.5. Seo sunne beyrnð þa twelf tacna on ðrim hund dagum &
fif & sixtig dagum & on six tidum, swylce heo nu togeare gange on
ærnemerigen on þæs emnihtes circule, oðre geare on middæge,
þriddan geare on æfen, feorðan geare on middere nihte, on ðam fiftan
geare eft on ærnemerigen.
 7.6. Witodlice ælc ðæra feower geara agifð six tida,
þæt sind feower & twentig tida, an dæg & an niht.
 7.7. Þone dæg setton Romanisce witan to ðam monðe þe we
hatað <foreign>Februarius</foreign>, forðan ðe se monað is ealra scyrtst &
endenext.
 7.8. Be ðam dæge spræc se wisa Augustinus þæt se
ælmihtiga scyppend hine gesceope fram frimðe middaneardes to micelre
gerynu, & gif he bið forlæten unateald, þærrihte awent eal
þæs geares ymbrene ðwyres, & he belimpð ægðer ge to ðære
sunnan ge to ðam monan, forðan þe ðær is an dæg & an niht.
 7.9. Gif ðu nelt hine tellan eac to ðam monan swa swa to
þære sunnan, ðonne awægst ðu þone easterlican regol, &
ælces niwan monan gerim ealles þæs geares.
 8.0. <foreign>DE SALTU LUNE</foreign>.
 8.1. Swa swa þære sunnan sleacnys acenð ænne dæg &
ane niht æfre ymbe feower gear, swa eac þæs monan swyftnys awyrpð ut
ænne dæg, & ane niht of ðam getele his rynes æfre embe nigontyne
gear, & se dæg is gehaten <foreign>Saltus lune</foreign>, þæt is ðæs monan
hlyp, forðan ðe he oferhlypð ænne dæg, & swa near þam
nigonteoðan geare swa bið se niwa mona braddra gesewen.
 8.2. Se mona wæs æt fruman on æfen gesceapen, &
æfre siððan on æfen his ylde awent.
 8.3. Gif he bið ær æfene fram ðære sunnan geedniwod,
he bið þonne sona æfter sunnan setlunge niwe geteald.
 8.4. Gif he ðonne æfter sunnan setlunge ontend bið, oþþe
on middere nihte oððe on hancrede, ne bið he næfre niwe geteald,
þeah ðe he hæbbe þreo & twentig tida, ær ðan ðe he becume
to ðan æfene þe he on gesceapen wæs.
 8.5. Be ðisum is oft micel embspræc, þonne ða læwedan
wyllað habban ðone monan, be ðan þe hi hine geseoð, & ða
gelæredan hine healdað be ðisum foresædan gesceade.
 8.6. Hwilon bið se mona ontend of þære sunnan on dæg,
hwilon on niht, hwilon on ærnemerigen, hwilon on æfen, & swa mislice;
ac he ne bið þeah niwe ær ðan ðe he þone æfen gesihð.
 8.7. Ne sceal nan cristenman nan ðing be ðam monan wiglian.
 8.7. Gif he hit deð, his geleafa ne bið naht.
 8.8. Swa lengra dæg swa bið se niwa mona ufor gesewen &
swa scyrtra dæg swa bið se niwa mona nyðor gesewen.
 8.9. Gif seo sunne hine onælð ufan, þonne stupað he; gif
heo hine onælð riht ðwyrs, þonne bið he emlice gehyrned; gif heo
hine ontent neoðan, þonne capað he upp, forðan ðe he went æfre
ðone hricg to ðære sunnan weard.
 8.10. He bið swa awend, swa swa heo hine atent.
 8.11. Nu cweðað sume men þe ðis gescead ne cunnon þæt
se mona hine wende be ðan ðe hit wedrian sceall on ðam monðe, ac hine
ne went næfre naðor, ne weder ne unweder, of ðam ðe his gecynde is.
 8.12. Men magon swa ðeah þa ðe fyrwite beoð cepan be his
bleo & be ðære sunnan, oððe þæs roderes, hwilc weder toweard
bið.
 8.13. Hit is gecyndelic þæt ealle eorðlice lichaman beoð
fulran on weaxendum monan þonne on wanigendum.
 8.14. Eac ða treowu þe beoð aheawene on fullum monan beoð
heardran wið wyrmætan & langfærran, þonne ða þe beoð on
niwum monan aheawene.
 8.15. Seo sæ & se mona geðwærlæcað him betweonan,
æfre hi beoð geferan on wæstme & on wanunge, & swa swa se mona
dæghwomlice feower pricon lator arist, ðonne he on ðam oðrum dæge
dyde, swa eac seo sæ symle feower pricon lator flewð.
 9.0. <foreign>IX, DE DIUERSIS STELLIS</foreign>.
 9.1. Sume men cweðað þæt steorran feallað of heofenum.
 9.1. Ac hit ne sind na steorran þæt ðær feallað, ac is
fyr of ðam rodore, þe sprincð of ðam tunglum swa swa spearcan doð of
fyre.
 9.2. Witodlice swa fela steorran sind gyt on heofenum swa swa on
frymðe wæron, þa ða hi God gesceop.
 9.3. Ealle mæst hi sind fæste on ðam <foreign>firmamentum</foreign>, &
ðanon ne afeallað ða hwile þe ðeos woruld stent.
 9.4. Seo sunne & se mona & æfensteorra &
dægsteorra & oðre ðry steorran ne sind na fæste on ðam
<foreign>firmamentum</foreign>, ac habbað heora agenne gang on sundron.
 9.5. Þa seofon sind gehatene Septem planete, & ic wat
þæt hit wile þincan swiðe ungeleaffullic ungelæredum mannum, gif we
secgað gewislice be ðam steorrum & be heora gange.
 9.6. Arcton hatte an tungel on norðdæle; se hæfð seofon
steorran, & is forði oðrum naman gehaten Septemtrio, þone hatað
læwede men Carles wæn, se ne gæð næfre adune under ðissere
eorðan swa swa oðre tunglan doð.
 9.6. Ac he went abutan hwilon up hwilon adune, ofer dæg &
ofer niht.
 9.7. Oðer tungel is on suðdæle þisum gelic, ðone we ne
magon næfre geseon.
 9.8. Twegen steorran standað eac stille, an on suðdæle,
oþer on norðdæle, ða sind on leden <foreign>Axis</foreign> gehatene; þone suðran
steorran we ne geseoð næfre, þone norðran we geseoð, þone hatað
men Scipsteorra.
 9.9. Hi sind gehatene <foreign>axis</foreign>, þæt is ex, forðan ðe se
<foreign>firmamentum</foreign> went on ðam twam steorrum, swa swa hweowul tyrnð on exe,
& forði hi standan symle stille.
 9.10. Pliade sind gehatene ða seofon steorran þe on hærfeste
upagað, & ofer ealne winter scinað, gangende eastan westweard.
 9.11. Ofer ealne sumor hi gað on nihtlicere tide under þyssere
eorðan & on dæg bufon.
 9.12. On winterlicere tide hi beoð on niht uppe & on dæg
adune.
 9.13. Comete sind gehatene þa steorran ðe færlice &
ungewunelice æteowiað, & sind geleomode swa þæt him gæð of
se leoma swilce oðer sunbeam, hi ne beoð na lange hwile gesewene; ac swa
oft swa hi æteowiað, hi gebicniað sum ðing niwes toweard þære
leode ðe hi ofer scinað.
 9.14. Þeah ðe we swiðor sprecon be heofenlicum tunglum, ne
mæg swa ðeah se ungelæreda leornian heora leohtbæran ryne.
 10.0. <foreign>DE DUODECIM UENTIS</foreign>.
 10.1. Þeos lyft þe we on lybbað is an ðæra feower
gesceafta, þe ælc lichamlic ðing on wunað.
 10.2. Feower gesceafta sind þe ealle eorðlice lichaman on
wuniað, þæt sind <foreign>Aer, Ignis, Terra, Aqua</foreign>.
 10.3. <foreign>Aer</foreign> is lyft; <foreign>Ignis</foreign>, fyr; <foreign>Terra</foreign>, eorðe; <foreign>Aqua</foreign>,
wæter.
 10.4. Lyft is lichamlic gesceaft swiðe þynne, seo ofergæð
ealne middaneard & upastihð fornean oð þone monan, on ðam fleoð
fugelas, swa swa fixas swymmað on wætere.
 10.5. Ne mihte heora nan fleon, nære seo lyft ðe hi berð.
 10.6. Ne nan man ne nyten næfð nane orðunge, buton ðurh
ða lyfte.
 10.7. Nis na seo orðung ðe we utblawað & innateoð ure
sawul, ac is seo lyft þe we on lybbað on ðisum deadlicum life.
 10.8. Swa swa fixas cwelað gif hi of wætere beoð, swa eac
cwelð ælc eorðlic lichama, gif he bið þære lyfte bedæled.
 10.9. Nis nan lichamlic ðing þe næbbe ða feower gesceafta
him mid, þæt is lyft & fyr, eorðe & wæter.
 10.10. On ælcum lichaman sind þas feower ðing.
 10.10. Nimm ænne sticcan, & gnid to sumum ðince; hit
hatað þærrihte of ðam fyre þe him on lutað.
 10.11. Forbærn ðone oðerne ende, þonne gæð se wæta
ut æt ðam oðrum ende mid ðam smice.
 10.12. Swa eac ure lichaman habbað ægðer gehætan,
gewætan, eorðan & lyft.
 10.13. Seo lyft þe we embe sprecað astihð up fornean oð
þone monan, & aberð ealle wolcnu & stormas.
 10.14. Seo lyft ðonne heo astyred bið is wind.
 10.15. Se wind hæfð mislice naman on bocum.
 10.16. Ðanon ðe he blæwð, him bið nama gesett.
 10.17. Feower heafodwindas sind; se fyrmesta is easterne wind,
<foreign>Subsolanus</foreign> gehaten, forðan ðe he blæwð fram ðære sunnan
upsprincge & is swiðe gemetegod.
 10.18. Se oðer heafodwind is suðerne, <foreign>Auster</foreign> gehaten, se
astyrað wolcnu & ligettu, & mislice cwyld blæwð geond þas
eorðan.
 10.19. Se ðridda heafodwind hatte <foreign>zephirus</foreign> on greciscum
gereorde, & on ledenum, <foreign>fabonius</foreign>, se blæwð westan, & ðurh his
blæd acuciað ealle eorðlice blæda & blowað, & se wind
towyrpð & ðawað ælcne winter.
 10.20. Se feorða heafodwind hatte <foreign>Septemtrio</foreign>, se blæwð
norðan ceald & snawlic, & wyrcð drie wolcnu.
 10.21. Þas feower heafodwindas habbað betwux him on ymbhwyrfte
oðre eahta windas, æfre betwux þam heafodwindum twegen windas.
 10.22. Þæra naman & blawunge, we mihton secgan, gif hit ne
ðuhte æðryt to awritenne.
 10.23. Is swa ðeah hwæðere an ðæra eahta winda,
<foreign>Aquilo</foreign> gehaten, se blæwð norðan & eastan, healic & ceald,
& swiðe drie; se is gehaten oðrum naman boreas, & ealne ðone
cwyld, þe se suðerna wind <foreign>auster</foreign> acenð, ealne he todræfð &
afligð.
 10.24. Us ðincð to menigfeald þæt we swiðor embe ðis
sprecon.
 11.0. <foreign>DE PLUUIA</foreign>.
 11.1. Renas cumað of ðære lyfte, þurh Godes mihte.
 11.2. Seo lyft liccað & atihð þone wætan of ealre
eorðan, & of ðære sæ, & gegaderað to scurum, & þonne
heo mare aberan ne mæg, þonne fealð hit adune to rene alysed &
toworpen, hwilon þurh windes blædum, hwilon ðurh ðære sunnan
hætan.
 11.3. We rædað on ðære bec þe is gehaten <foreign>Liber regum</foreign>,
þæt se witega Helias abæde æt Gode, for ðæs folces
ðwyrnyssum, þæt nan ren ne com ofer eorðan feorðan healfan geare.
 11.4. Ða bæd se witega eft æt Gode þæt he his folce
miltsian sceolde, & him renas & eorðlice wæstmas forgifan.
 11.5. Ða astah he up on anre dune, & gebigedum cneowum
gebæd for ðam folce, & het his cnapan ða hwile behealdan to
ðære sæ, gif he aht gesawe.
 11.6. Þa æt nextan cwæð se cnapa þæt he gesawe
arisan of ðære sæ an lytel wolcn, & ðærrihte asweartode seo
heofen & wolcnu arison, & se wind bleow, & wearð micel ren
geworden.
 11.7. Hit is swa swa we ær sædon, þæt seo lyft atihð
up of ðære eorðan, & of ðære sæ ealne ðone wætan, þe
bið to renum awend.
 11.8. Ðære lyfte gecynd is þæt heo sicð ælcne
wætan upp to hire.
 11.9. Ðis mæg sceawian se ðe wile, hu se wæta gæð
upp, swilce mid smice oððe mid miste, & gif hit sealt bið of
ðære sæ, hit bið þurh þære sunnan hætan, & ðurh
ðære lyfte bradnysse to ferscum wætan awend.
 11.10. Soðlice Godes miht gefadað ealle gewederu, se ðe ealle
ðing buton earfoðnysse gediht.
 11.11. He nære na ælmihtig, gif him ænig gefadung
earfoðe wære.
 11.12. His nama is <foreign>omnipotens</foreign>, þæt is ælmihtig, forðan
ðe he mæg eal þæt he wile, & his miht nawar ne swincð.
 12.0. <foreign>DE GRANDINE</foreign>.
 12.1. Hagol cymð of ðam rendropum, þonne hi beoð gefrorene
upp on þære lyfte, & swa siððan feallað.
 13.0. <foreign>DE NIUE</foreign>.
 13.1. Snaw cymð of ðam ðynnum wætan, þe bið uppatogen
mid þære lyfte, & bið gefroren ær ðan ðe he to dropum geurnen
sy, & swa sæmtincges fylð.
 14.0. <foreign>DE TONITRU</foreign>.
 14.1. Þunor cymð of hætan & of wætan, seo lyft tyhð
þone wætan to hire neoðan, & ða hætan ufan; & ðonne hi
gegaderode beoð, seo hæte & se wæta, binnon þære lyfte,
þonne winnað hi him betwynan mid egeslicum swege, & þæt fyr aberst
ut ðurh ligette, & derað wæstmum, gif he mare bið þonne se
wæta; gif se wæta bið mare ðonne þæt fyr, þonne fremað hit,
swa hattre sumor swa mare ðunor & liget on geare.
 14.2. Soðlice ða þuneras þe Iohannes ne moste awritan on
apocalipsin sind gastlice to understandenne, & hi naht ne belimpað to
þam ðunere ðe on ðissere lyfte oft egeslice brastlað, se bið hlud
for þære lyfte bradnysse, & frecenful for þæs fyres sceotungum.
 14.3. Sy ðeos gesetnys ðus her geendod.
 14.4. <foreign>EXPLICIT HEC BREUITAS DE TEMPORIBUS</foreign>.

END_TEXT
START_TEXT

ÆAdmon 2
B1.9.6.
Admonitions in Lent: Thorpe 1844-6, II, 602-8.



 1. Ælc man bið gefullod on naman þære Halgan ðrynnysse,
and he ne mot na beon eft gefullod, þæt ne sy forsewen þære Halgan
ðrynnysse toclypung; ac seo soðe behreowsung and dædbot, mid
geswicenysse yfeles, us aðwehð eft fram ðam synnum þe we æfter urum
fulluhte gefremedon.
 5. Se mildheorta God cwæð be eallum synfullum mannum twa word
swiðe fremfulle, <foreign>Declina a malo, et fac bonum</foreign>, þæt is, Buh fram yfele,
and do god.
 8. Nis na genoh þæt ðu fram yfele buge, buton ðu symle, be
ðinre mæðe, god gefremme.
 10. Dædbot mid geswicennysse yfeles, and ælmisdæda, and
halige gebedu, and geleafa, and hiht on Gode, and seo soðe lufe Godes and
manna, gehælað and gelacniað ure synna, gif we ða læcedomas
geornlice begað.
 13. God cwæð þæt he nolde þæs synfullan deað, ac
he wyle swiðor þæt he gecyrre fram his synnum and lybbe.
 15. Eft, cwæð se ælmihtiga God, Gif se arleasa and se
synfulla wyrcð dædbote ealra his synna, and hylt ealle mine beboda, and
rihtwisnysse begæð, he leofað, and ne swelt na yfelum deaðe; and ic ne
gemune nanra his synna ðe he gefremode.
 19. Nis nan leahter swa healic þæt man ne mæge gebetan, gif
he yfeles geswicð, and mid soðre behreowsunge his gyltas, be lareowa
tæcunge, behreowsað.
 22. Se man ðe wile his synna bewepan, and wið God gebetan,
þonne mot he geornlice warnian þæt he eft ðam yfelum dædum ne
geedlæce.
 24. Se man þe æfter dædbote his manfullan dæda
geedniwað, se gegremað God, and he bið þam hunde gelic, þe spiwð
and eft ett þæt þæt he ær aspaw.
 27. Ne nan man ne sceal elcian þæt he his synna gebete,
forðan ðe God behet ælcum behreowsigendum his synna forgifennysse, ac he
ne behet nanum elcigendum gewiss lif oð merigen.
 30. Ne sceamige nanum menn þæt he anum lareowe his gyltas
cyðe, forðan se ðe nele his synna on ðissere worulde andettan mid
soðre behreowsunge, him sceal sceamian ætforan Gode ælmihtigum, and
ætforan his engla werodum, and ætforan eallum mannum, and ætforan
eallum deoflum, æt ðam micclum dome, þær we ealle gegaderode beoð.
 35. Þær beoð cuðe ure ealra dæda eallum þam werodum,
and se ðe nu ne mæg his gyltas for sceame anum men geandettan, him sceal
sceamian ðonne ætforan heofenwarum, and eorðwarum, and helwarum, and seo
sceamu him bið endeleas.
 39. Witodlice ne begyt nan man his synna forgifennysse æt Gode,
buton he hi sumum Godes men geandette, and be his dome gebete.
 41. Se man ðe wile his synna geandettan and gebetan, he sceal don
þonne forgifenysse eallum ðam mannum ðe him ær abulgon, swa swa hit
stent on þam Pater nostre, and swa swa Crist cwæð on his godspelle: he
cwæð, Buton ge forgifon ðam mannum þe eow agyltað mid inneweardre
heortan, nele se Heofenlica Fæder eow forgyfan eowre gyltas.
 48. Ælc cristen man sceal cunnan his Pater noster and his
Credan.
 49. Mid ðam Pater nostre he sceal hine gebiddan, and mid ðam
Credan he sceal his geleafan getrymman.
 50. Se lareow sceal secgan ðam læwedum mannum þæt andgit
to ðam Pater nostre and to þam Credan, þæt hi witon hwæs hi biddon
æt Gode, and hu hi sceolon on God gelyfan.
 53. Be ðisum we habbað on oðre stowe awriten, ræde
þæt se ðe wylle.
 54. Ðeahhwæðere we secgað her sceortlice be urum geleafan,
þæt ælc man seðe wile Gode gegan, sceal gelyfan on ða Halgan
ðrynnysse and soðre Annysse, þæt is, Fæder and Sunu and Halig
Gast.
 58. God ælmihtig Fæder wæs æfre God buton anginne, and
he gestrynde ænne Sunu of him sylfum.
 59. Se Sunu is his Wisdom, seðe wæs æfre of ðam Fæder
acenned, and ðurh þone he geworhte ealle gesceafta.
 61. Se Halga Gast wæs æfre of ðam Fæder and of ðam
Suna na acenned, ac forðstæppende, forðan ðe he is heora begra Willa
and Lufu, þurh ðone sind ealle gesceafta geliffæste.
 64. Ðas ðry hadas, Fæder and Sunu and Halig Gast, habbað
ane Godcundnysse, and hi sind ðry on hadum and an ælmihtig God.
 65. Ælc heora an is ælmihtig God, ac na swaðeahhwæðere
þry Godas, ac hi ðry sind an ælmihtig God.
 67. Hi wæron æfre þry and an, þry on hadum and an on
Godcundnysse.
 68. Ealle hi sind gelice mihtige, and æfre hi ðry wyreað an
weorc; forðan ðe se Fæder gefadað ealle þing ðurh his Wisdom and
þurh his Willan.
 72. Se Wisdom is þæs Fæder Sunu æfre of him anum, and se
Halga Gast is heora begra Willa and Lufu æfre of him bam.
 74. Næs se Fæder acenned, ne geworht, ne of nanum oðrum ne
com, ac he wæs æfre.
 75. Se Sunu wæs æfre acenned Wisdom of ðam wisan Fæder.
 76. Se Halga Gast wæs æfre of him bam, swa swa we ær
cwædon.
 77. Seo sunne þe ofer us scinð is lichamlic gesceaft, and
hæfð swaðeah þreo agennyssa on hire: an is seo lichamlice edwist,
þæt is þære sunnan trendel; oðer is se leoma oððe beorhtnys
æfre of ðære sunnan, seoðe onliht ealne middaneard; þridde is seo
hætu, þe mid þam leoman becymð to us.
 82. Se leoma is æfre of ðære sunnan, and æfre mid hire;
and þæs ælmihtigan Godes Sunu is æfre of ðam Fæder acenned and
æfre mid him wunigende.
 85. Be ðam cwæð se apostol, þæt he wære his Fæder
wuldres beorhtnys.
 86. Ðære sunnan hætu gæð of hire and of hire leoman,
and se Halga Gast gæð æfre of ðam Fæder and of ðam Suna gelice,
be ðam is þus awriten, Nys nan ðe hine behydan mæge fram his
hætan.
 90. Fæder, and Sunu, and Halig Gast, ne magon beon togædere
genamode, ac hi ne beoð swaðeah nahwar totwæmede.
 91. Nis se ælmihtiga God na ðryfeald, ac is ðrynnys.
 92. Se Fæder is æfre Fæder, and se Sunu æfre Sunu, and
se Halga Gast æfre Halig Gast; and heora nan næfre of ðam hade þe he
is ne awent, forðan ðe God is unawendendlic.
 95. Se Sunu ana underfeng menniscnysse, and wearð to men geboren,
ðaða he wolde, on sawle and on lichaman, of Sancte Marian, buton weres
gemanan, and heo ðurhwunað mæden a on ecnysse.
 98. Hwæt ða se Hælend Crist, Godes Sunu, wunode on
ðyssere worulde, on ðære menniscnysse, ðreo and ðritig geara, and
mid menigfealdum wundrum geswutelode þæt he is soð God.
 101. He þrowade siððan sylfwilles deað on rode ahangen, and
us alysde fram ðam ecan deaðe mid his hwilwendlicum deaðe.
 103. His lic wæs bebyrged, and he on ðam fyrste helle
gehergode, and aras siððan, on ðam ðriddan dæge, of deaðe.
 105. He astah to heofenum, and cymð eft on ende þyssere
worulde; and ealle men þe æfre sawle underfengon arisað of deaðe, and
cumað him togeanes.
 108. Se ylca God ða ealle ðing of nahte geworhte, mæg
aræran þa formolsnedan lichaman of ðam duste.
 109. Þonne betæcð Crist þa manfullan, mid lichaman and mid
sawle, into hellewite a on ecnysse; and ða godan he læt mid him into
heofenan rice to ðam ecan life; and naðrum werode ne becymð næfre nan
ende, forðan þe ða manfullan beoð æfre cwylmigende on helle susle,
endeleaslice on unasecgendlicum tintregum; and ða godan, þe Gode on ðisum
life gecwemdon, rixiað mid him on heofenan rice, on unasecgendlicere blisse,
a on ecnysse, amen.

END_TEXT
START_TEXT

ÆAdmon 3
B1.9.7.
Admonitions in Lent: Thorpe 1844-6, II, 608-9.



 1. Lawedum mannum is to witenne, þæt hi sceolon healdan heora
clænnysse on halgum timan, and on ðam Lenctenfæstene, and on ælcum
ymbrenfæstene.
 3. Læsse pleoh bið þam cristenan men þæt he flæsces
bruce on Lenctentiman, þonne he wifes bruce.
 5. On Lenctene sind getealde ealles ðæs geares teoðungdagas,
on ðam dagum sceolon cristene men heora lichaman mid forhæfednysse Gode
teoðian, swa swa hi sceolon symle heora geares teolunga Gode þone teoðan
dæl, mid cystigum mode, syllan.
 9. Nis ðæs mannes fæsten naht, þe hine sylfne on
forhæfednysse dagum fordrencð.
 10. Se Scyppend, þe eow gesceop, sylle eow godne willan, and eow
gelæde to ðam ecan life.

