
END_TEXT
START_TEXT

KSB 1 (Dickins)
B18.1.
Cambridge, Corpus Christi College, MS. 383: Dickins 1952, 2-4.



 1. Þa wæs agangen fram Cristes acennednesse cccc & xciiii
wintra, þa Cerdic & Cynric his sunu coman up æt Cerdices oran mid fif
scipun.
 4. Ond se Cerdic wes elesing.
 4. Elesa gewising.
 4. Gewis wiging.
 5. Wig freawining.
 5. Frawine freoðagaring.
 6. Freoðagar bronding.
 6. Brond beldæging.
 7. Beldæg woldening.
 7. Þes ymb vi gear þes ðe hy up coman hy geeodan westseaxna
rice & þæt wæron þa ærestan cynegas þe westseaxna land on
wealdum geeodon.
 10. Ond he hæfde þæt rice xvi gear, þa he gefor.
 11. Þa feng Cynric his sunu to þam rice & heold xxvi
wintra.
 13. Þa he forðferde þa feng Ceaulin his sunu to & heold
vii gear, þa he gefor.
 14. Þa feng Ceolulf to his broðor & he ricsode xvii gear.
 16. Heora cyn geð to Cerdice.
 16. Þa feng Cynegils Ceolwulfes broðorsunu to rice & heold
xxxi wintra, & he onfeng ærest fulwihte westseaxna cyninga.
 19. & þa feng Cenwealh to & heold xxxi wintra & se
Cenwalh wæs Cynegilses sunu.
 21. Ond þa heold seaxburh his cwen an gear þæt rice æfter
him.
 22. Þa feng æscwine to rice þes cyn gæð to Cerdice.
 23. Ond he heold ii gear.
 24. Þa feng Centwine.

END_TEXT
START_TEXT

KSB 2 (Sweet)
B18.2.
London, British Library, MS. Add. 23211: Sweet 1885, 179.



 1. Rice & heold xxxvii wint, & vii monað, ond ða feng
æðelwulf his sunu to, & heold xviiii healf gear, ond se æðelwulf
wæs ecgberhting, ecgberht ealhcmunding, ealhmund eabing, eaba eopping, eoppa
ingilding, ingild coenreding, coenred ceolwalding, ceolwald cuðuulfing,
cuðuulf cuðwining, cuðwine ceaulniing, ceaulin cynnricing, cynnric
crioding, criodo ceardicing, ond ða feng æðelbald his sunu to, &
heold v gear, ða feng æðelberht his broðor to rice, & heold v
gear, ða feng æðered his broðor to rice, & heold v gear, ða feng
ælfred hira broðar to rice, ond ða wæs agan his eldo xxiii wintra,
ond ccc ond xcvi wintra ðæs ðe his cynn ærest westseaxna bond on
walum geeodon.
 12. <foreign>de regibus orientalium seaxonum</foreign>.
 13. Offa sighering, sighere sigberhting, sigberht sawearding,
saweard saberhting, saberht sledding, sledd æscwining, æscwine offing,
offa bedcing, bedca sigefugling, sigefugl swæpping, swæppa antsecging,
antsecg gesecging, gesecg seaxneting.
 17. <foreign>item de regibus orientalium seaxonum</foreign>.
 18. Swiðred sigemunding, sigemund sigeharding, sigehard sebbing,
sebbe seaxreding, seaxred saberhting, saberht sledding.
 20. <foreign>item de regibus orientalium seoxonum</foreign>.
 21. Sigered sigericing, sigeric selereding, selered sigeberhting,
sigeberht sigebalding, sigebald seleferðing, seleferð sigeferðing,
sigeferð seaxing, seaxa sledding, ðonan forð.

END_TEXT
START_TEXT

KSB 3 (Nap)
B18.3.
London, British Library, MS. Add. 34652, fol. 2: Napier 1897, 105-11.



 1. Þy geare þe wæs agan fram cristes acennednesse feower
hund wintra & feower & hundnygenti wintra þa cerdic & cinric his
sunu cuomon up æt cerdices oran mid fif scypum.
 5. & se cerdic wæs elesing, Elesa Esling, Esla Gewising,
Gewis Wiging, Wig Freawining, Freawine Friþugaring, Friþugar Bronding,
Brond Bældæging, Bældæg Wodening.
 10. Ond þæs ymb syx gear þæs þe hy up cuomon geeodon
westseaxna rice & þæt wærun þa ærestan cyningas þe wesseaxna
lond on wealum geeodon & he hæfde þæt rice syx gear & þa he
gefor.
 15. Þa feng his sunu cynric to þam rice & heold seofan
winter.
 17. Þa he gefor.
 17. Þa feng ceolwin to þam rice & heold seofan gear.
 19. Þa he gefor.
 19. Þa feng ceol to þam rice & heold syx gear.
 20. Þa he gefor.
 21. Þa feng ceolwulf to his broþor & he ricsode seofantyne
gear & hiora cyn gæð to cerdice.
 23. Þa feng cynegils ceolwulfes broþor sunu to rice &
ricsode an & ðritti wintra & he onfeng ærest fulwihte wesseaxna
cyninga.
 26. & þa feng cenwalh to & heold an & ðritti
wintra.
 28. & se cenwald wæs cynegilses sunu & þa heold
seaxburh his cwen an gear þæt rice æfter him.
 30. Þa feng æscwine to rice þæs cynn gæð to cerdice
& heold twa gear.
 32. Þa feng centwine to wesseaxna rice cynegilsing & ricsode
seofan gear.
 34. Þa feng ceadwalla to þam rice þæs cyn gæð to
cerdice & heold twa gear.
 36. Þa feng Ine to wesseaxna rice þæs cyn gæð to
cerdice & heold syx & ðritti wintra.
 38. Þa feng æðelheard to þæs cyn gæð to cerdice
& heold feowertyne winter.
 40. Þa feng cuþred to þæs cyn gæð to cerdice &
heold seofantyne gear.
 42. Þa feng sigebyrht to þæs cyn gæð to cerdice &
heold an gear.
 44. Þa feng cynewulf to rice þæs cyn gæð to cerdice
& heold & an & ðrytti wintra.
 46. Þa feng beorhtric to rice þæs cyn gæð to cerdice
& heold syxtyne gear.
 48. Þa feng ecbyrht to þam rice & heold seofen &
ðrytti wintra & seofen monað.
 50. & þa feng æþelwulf to his sunu & heold
nigenteoðe healf gear.
 52. Se æþelwulf wæs ecbyrhting, Ecbyrht Ealhmunding,
Ealhmund Eafing, Eafa Eopping, Eoppa Ingylding, Ingyld Cenreding & Ine
Cenreding & Cuþburhg Cenreding & Cwenburhg Cenreding, Cenred
Ceolwalding, Ceolwald Cuþwulfing, Cuðwulf Cuþwining, Cuþwine Celming,
Celm Cynricing, Cynric, Cerdiccing.
 61. Ond þa feng æðelbald his sunu to rice & heold fif
ger.
 62. Þa feng æþelbyrht his broður to & heold fif ger.
 64. Þa feng æþered to heora broþor to rice & heold fif
ger.
 65. Þa feng ælfred hiora broþor to rice & þa wæs
agan his ylde twa & twenti wintra.
 67. & ðreo hund & syx & hundnigentig wintra þæs
te his cyn ærest westseaxna lond on wealum geeodon.

END_TEXT
START_TEXT

KSB 4 (Dickins)
B18.4.
London, British Library, MS. Cotton Tiberius A.III, fol. 178: Dickins 1952, 3-5.



 1. Ða wæs agangen fram cristes acennednesse cccc & xciiii
wintra ða cerdic & cynric his sunu coman upp æt cerdices oran mid v
scipum.
 3. And se cerdic wæs elesing, Elesa esling, Esla giwising, giwis
wiging, Wig freawining, Freawine freoþogaring, Freoþogar branding, Brand
bældæging, Bældæg wodening.
 6. And þæs embe vi gear þe hie upp coman, hie geeodan
westsexna land & þæt wæron þa ærestan cingas þe
westsexnaland æt wealum genaman.
 8. And he hæfde þæt rice xvi winter.
 8. Þa gefor he & feng his sunu cynric to ðam rice, &
heold xxvi wintra.
 9. Þa he forðferde þa feng ceawlin to his sunu, & heold
xvii gear.
 10. Þa he gefor þa feng ceol to ðam rice & heold v gear.
 11. Þa he gefor ða feng ceolfwulf to his broðor, & rixode
xvii gear, & heora cynn gæð to cerdice.
 13. Þa feng cynegils to ceolwulfes broðor sunu to rice &
rixode xx wintra & he onfeng ærest fulwihte westsexna cinga.
 15. And þa feng cenwalh to & heold xxxi wintra.
 16. Se cenwealh wæs cynegilses sunu.
 16. And þa heold sexburh cwen an gear þæt rice æfter
him.
 17. Ða feng æscwine to rice.
 17. Þæs cynn gæð to cerdice & heold ii gear.
 18. Þa feng centwine to westsexna rice cinegilsing & rixode
viiii gear.
 19. Ða feng ceadwalla to þam rice.
 20. Þæs cynn gæð to cerdice & heold iii gear.
 21. Ða feng ine to westsexna rice þæs cynn gæþ to
cerdice & heold xxxvii wintra.
 22. Þa feng æþelheard to þæs cynn gæþ to cerdice
& heold xvi gear.
 23. Þa feng sigebriht to þæs cynn gæð to cerdice &
heold i gear.
 24. Þa feng cynewulf to þæs cynn gæþ to cerdice &
heold xxxi wintra.
 25. Þa feng brihtric to rice þæs cyn gæþ to cerdice
& heold xvi gear.
 26. Þa feng ecgbriht to þam rice & heold xxxvii wintra
& vii monað.
 27. Þa feng aþelwulf his sunu to & heold ix teoðe healf
gear.
 28. Se aþelwulf wæs ecgbrihting, Ecgbriht ealhmunding,
Ealhmund eafing, Eafa eopping, eoppa ingilding, ingild cenreding & ine
cenreding & cuðburh cenreding & cwenburh cenreding, Cenred
ceolwalding, Ceolwald cuþwulfing, Cuðwulf cuðwining, Cuðwine celming,
Celm cynricing, Cinric creoding, Creoda cerdicing.
 34. And þa feng æþelbald his sunu to & heold v gear.
 35. Þa feng æþelbriht his broðor to & heold v gear.
 35. Ða feng ælfred heora broðor to & heold oþran
healfan geare læs þe xxx wintra.
 37. Þa feng eadweard to.
 37. Ælfreding & heold xxiiii wintra.
 38. Ða he forðferde.
 38. Þa feng æþelstan to his sunu & heold xiiii gear
& vii wucan & iii dagas.
 39. Þa feng eadmund to his broþor & heol seofoðe healf
gear butan ii nihtum.
 40. Ða feng eadred his broþor to & heold ix gear & vi
wucan.
 41. Þa feng eadwig to.
 42. Eadmundes sunu cinges & heold iii gear & xxxvi wucena.
 43. Buton ii dagum.
 43. Þa he forðferde þa feng eadgar to his broðor &
heold xvi gear & viii wucan & ii niht.
 44. Ða he forðferde þa feng eadweard to eadgares sunu &
heold.

END_TEXT
START_TEXT

KSB 5.1 (Wright-Halliwell)
B18.5.1.
London, British Library, MS. Cotton Tiberius B.V, vol. 1: Wright and Halliwell 1841-3, II, 171 (List of Bishops).



 1. <foreign>Nomina episcoporum aecclesiae quæ dicitur Casa Candiona</foreign>.
 2. Penthelm, Froðowald, Hehtwine, æðelberht, Eadwulf.
 3. Cccc xc iiii, Cerdic xiii, Cyneric xxiii, Ceaulic xvii, Ceol v,
Ceolwulf xiiii, Cynegils, primus christianus, xxxxi, Cenwalh xxxi, Sexburh i
annum, Æscwine ii, Centwine ix, Ceadwalla iii, Ine xxxvii, Æþelheard
xiiii, Cuðred xvi, Sigebyrht i, Cynewulf xxxii, Byrhtric xvi.
 7. Ecgbyrht xxxvii & vii monð, æþelwulf xix healf gear,
Aþelbald v, æþelbyrht v, æðered v, ælfred xxix & vii monð,
Eadweard xxv, æþelstan xiiii & vii wucan, Eadmund vii healf gear,
Eadred x healf gear, Eadwig iiii butan vii ucan, Eadgar xvi, Eadweard iii,
æþelred.

END_TEXT
START_TEXT

KSB 5.2 (Wright-Halliwell)
B18.5.2.
London, British Library, MS. Cotton Tiberius B.V, vol. 1: Wright and Halliwell 1841-3, II, 172-3 (West-Saxon Genealogy).



 1. <foreign>Haec sunt genealogiae regum Occidentalium Saxonum</foreign>.
 2. Eadweard & Eadmund & Æðelred æðelingas syndon,
Eadgares suna cyninges.
 3. Eadgar Eadmunding, Eadmund Eadwerding, Eadweard Ælfreding,
Ælfred Aþolfing, Aþulf Ecgbyrhting, Ecgbriht Ealhmunding, Ealhmund
Eauing, Eaua Eopping, Eoppa Ingelding.
 6. Ingeld wæs Ines broðor Westseaxna cyninges, & he heold
rice vii & xxx wintra, & he getimbrade þæt beorhte mynster æt
Glæstingabyrig, & æfter þam fyrde to sancte Petres, & þær
his feorh asealde & on sibbe gerest, & hi begen broðra wæron
Cenredes suna.
 10. Cenred wæs Ceolwalding, Ceolwald Cuðing, Cuþa
Cuðwining, Cuðwine Ceawlining, Ceawlin Cynricing, Cynric Creoding, Creoda
Cynricing, Cerdic Elesing, Elesa Esling, Esla Gewisling, Gewis Wiging, Wig
Freawining, Freawine Freoðegaring, Freoðegar Branding, Brand
Bældæging, Bældæg Wodening, Woden Frealafing, Frealaf Finning, Finn
Godulfing, Godulf Eating, Eat Beawing, Beaw Scealdwaging, Scealwa Heremoding,
Heremod Itermanning, Iterman Haðraing, Haðra Bedwiging, Bedwig Sceafing.
 19. Se Scef wæs Noes sunu, & he wæs innan þære earce
geboren.
 20. Noe wæs Lameches sunu, Lameh Maþusalemys, Maðusalem
wæs Enoches, Enoh, Lared, Malalehel, Caino, Enos, <foreign>et</foreign> Ada, <foreign>primus homo et
pater omnium qui est Christus</foreign>.
 24. Heingils, Wealhstod, Coengils, Beorhtwald, Cealdhun, Luca,
Wiccea, Bosa, Stiðheard, Herefyrð, Hunbeorht, Andhun, Guðlac, Cuðred,
Ecgwulf, Dunstan, Ælfric, Sigegar, Ælfweard.

END_TEXT
START_TEXT

KSB 6 (Birch)
B18.6.
London, British Library, MS. Stowe 944: Birch 1892, 94-6.



 1. <foreign>Nomina regum</foreign>.
 1. Ine cinge rixode xxxvii wintra & on mang þam for to Rome
& þær geendode.
 2. Þa feng æfter him Æðelheard to & rixode xiiii
gear.
 4. Þa æfter him feng Cuðred to & rixode xiiii gear.
 5. Þa feng Sigebyrht to & rixode i gear.
 6. Þa feng Cynewulf to & rixode xxx wintra.
 7. Þa feng Byrhtric to cynerice & heold xvi gear.
 8. Þa feng Ecgbyrht to þam rice, & heold xxxv wintra &
vii monað.
 10. And þa feng Aðelwulf his sunu to & heold nigonteoðe
healf gear.
 12. Þa feng Aðelbald his sunu to & heold v gear.
 13. Þa feng Æðelbyrht his broðor to & rixode vi gear.
 14. Þa feng Æðered to his broðor & heold v gear.
 15. Þa feng Ælfred heora broðor to & heold oðrum
healfan geare læsse þonne xxx wintra.
 17. Þa feng Eadweard to Ælfredes sunu & heold xxiiii
wintra þa he forðferde.
 19. Þa feng Æþelstan to his sunu & heold xiiii gear
& vii wucan & iii dagas.
 21. Þa feng Eadmund to his broðor & heold seofoðe healf
gear butan twam nihtum.
 23. Þa feng Eadred to his broþor & heold viiii gear &
vi wucan.
 25. Þa feng Eadwig to Eadmundes sunu cingces & heold iii gear
& xxxvi wucena butan twam dagum þa he forðferde.
 28. Þa feng Eadgar to his broðor & heold xvi gear &
viii wucan.
 30. Þa feng Eadweard to Eadgares sunu & heold iiii gear butan
xvi wucan þa he forðferde.
 32. Þa feng Æþelred to rice his broðor & he rixode
xxxviii geara.
 34. Þa feng Cnut cingc to rice.

END_TEXT
START_TEXT

KSB 7.1 (Ingram)
B18.7.1.
Rochester, Cathedral, Textus Roffensis: Ingram 1823, 375-6.



 1. Ða wæs agangen fram cristes accennednesse cccc and xciiii
wintra ða Cerdic and Cynric his sunn coman up æt Cerdius oran mid v
scipum.
 3. And se Cerdic wæs elesing, Eles gewising, Gewis wiging, Wig
freawining, Freawine Freoðogaring, Freoðegar branding, Brond
bældæging, Bældæg wodening.
 6. Þæs ymb vi gear þæs ðe hy up comon hi geeodan west
seaxana rice, and þæt wæron þa ærestan cynegas ðe west seaxana
land on wealum geodon.
 9. And he hæfde þæt rice xvi gear.
 9. Þa he gefor, þa feng Cynric his suno to þam rice, and
heold xxvi wintra.
 10. Þa he forðferde.
 11. Þa feng Ceaulin his sunu to, and heold vii gear, þa he
gefor.
 12. Þa feng Ceol to, and heold vi gear.
 12. Ða he gefor, þa feng Ceolulf to his broðor, and he
ricsode xvii gear.
 14. Heora cyn gæð to Cerdice.
 14. Ða feng Cynegils Ceolwulfes broðor sunu to ðam rice, and
heold xxxi wintra.
 16. And he onfeng ærest fulluht west seaxana cyninga.
 17. And þa feng Cenwealh to and heold xxxi wintra, and se
Cenwealh wæs Cynegilses sunu.
 18. And þa heold Sexburh his cwen an gear þæt rice æfter
him.
 19. Ða feng Æscwine to ðam rice, ðæs cyn gæð to
Cerdice, and he heold ii gear.
 21. Ða feng Centwine cynegilsing to westseaxan rice, and ricsode
ix gear.
 22. Ða feng Cedwalla to, ðæs cyn gæð to Cerdice, and
heold iii gear.
 23. Ða feng Ine to West sexena rice, ðæt cyn gæð to
Cerdice, and heold xxxvii wintra.
 25. Ða feng Æðelheard to, ðæs cyn gæð to Cerdice,
and heold xiiii gear.
 26. Ða feng Cuðred to, ðes cyn gæð to Cerdice, and heold
xvi gear.
 27. Ða feng Sigebirht to, ðæs cyn gæð to Cerdice, and
heold i gear.
 28. Ða feng Cynwulf to ðam rice, ðæs cyn gæð to
Cerdice, and heold xxxi wintra.
 30. Ða feng Beorhtric to ðam rice, ðæs cyn gæð to
Cerdice, and heold xvi gear.
 31. Ða Ecgbyrht feng to ðam rice and heold xxxvii wintra and
vii monað.
 32. Ða feng Aðulf his sunu to þam rice, and heold teoðe
healf gear.
 33. Se Aðulf wæs ecgbyrhting, Ecgbriht ealhmunding, Ealhmund
eabing, Eaba eopping, Ioppa ingylding, Ingild cenreding, and Ine cenreding, and
Cuðburh cenreding, and Cwenburh cenreding, Cenred ceolwalding, Ceolwald
cuðwulfing Cuðwulf cuðwinning, Cuðwine celining, Celin cynricing,
Cynric creoding, Creoda Cerdicing.
 39. Æfter Aðulfe feng Æthelbald his sunu to ðam rice, and
heold v gear.
 41. Þa feng Æþelbyrht and heold v gear, After him
Æðelred v gear.
 42. Ða feng Ælfred to westseaxana rice, and heold xxviii healf
gear.
 43. Hy ealle feower wæron Aðulfes suna, Æðelbald,
Æðelbriht, Æðelred and Ælfred.
 45. After Ælfrede feng Eadward his sunu to ðam rice and heold
xxiiii wintra.
 46. Ða feng Ælfwerd Eadwardes sunu to, and heold iiii wucan.
 47. Ða feng Æþelstan his broðor to, and wiglice þæs
rices weold.
 48. His timan ealne þæt wæs xiiii gear and x wucan.
 49. Ða feng Eadmund his broðor to ðam rice, and heold
seofoðe healf gear.
 50. Ða feng Eadred to and heold teoðe healf gear.
 51. After Ædrede feng Eadwig Eadmundes sunu to ðam rice and
heold ðridde healf gear.
 52. Ða feng Eadgear to, and mid wislican wære ðæs rices
weold xvi gear and viii wucan.
 54. After him feng Eadwerd his sunu to and heold iii gear &
eahta monþe.
 55. Ða feng Æðelred to and þæs rices weold xxxviii
gear.
 56. Æðelred wæs Eadgaring, Eadgar Eadmunding.
 56. Eadmund Eadweording, Eadweard Ælfreding, Ælfred
Aðulfing, Aðulf Ecgbyrhting, Ecgbyrht ealhmunding, Ealhmund eabing Eaba
eopping, Ioppa ingilding, Ingild cenreding, Cenred ceolwalding, Ceolwald
cuðulfing, Cuðulf cuðwining, Cuðwine celining, Celin cinricing, Cinric
creoding, Creoda cerdicing.
 62. Se Cerdic wæs swa ic ær cwæþ se forma þe west
sexana land mid wige on wealum geeode, and his ofspryncg dyde swa him gebyrde
wæs fæste bewerode þæt he ærost gewann.
 65. Eac eacan begeat heora anra gewelhwilc symle be ðam cræfte
þe heom God lænde.

END_TEXT
START_TEXT

KSB 7.2 (Hearne)
B18.7.2.
Rochester, Cathedral, Textus Roffensis: Hearne 1720, 59-60 (Anglian Genealogy).



 1. Ðisys Angel Cynnes Cyne Cynn þe her gemearcod is.
 2. Adam þæs se æresta man, & he gestrinde Seth.
 3. And Seth gestrinde Enos.
 3. And Enos gestrinde Kainan.
 4. And Kainan gestrinde Malaleel.
 4. And Maleel gestrinde Iared.
 5. And Iared gestrinde Enoch.
 6. Æfter Enoch wæs Matusalam.
 6. Þa wæs Lamech.
 6. Þa wæs Noe.
 7. Þa wæs Sem.
 7. Þa wæs Scyf, se wæs in tham arken geboran.
 9. Ða wæs Bedwig.
 9. Ða wæs Hwala.
 9. Ða wæs Haþra.
 9. Ða wæs Iterman.
 10. Ða wæs Heremod.
 10. Ða wæs Sealdra.
 10. Ða wæs Beaw.
 11. Ða wæs Tethuua.
 11. Ða wæs Geata.
 11. Ðe ne ða hæþena wurþedon for god.
 13. Ða wæs Godwulf.
 13. Ða wæs Finn.
 13. Ða wæs Friðewulf.
 14. Ða wæs Frealaf.
 14. Ða wæs Friðewold.
 14. Ða wæs þoden.
 15. Ða wæs Bældag.
 15. Ða wæs Brand.
 15. Ða wæs Friðegar.
 16. Ða wæs Freawine.
 16. Þa wæs Wig.
 16. Ða wæs Gewis.
 16. Of ðam Brittas clypedan þæt land Gewis.
 18. Þa wæs Esla.
 18. Ða wæs Elesa.
 18. Þa wæs Cerdic.
 18. Ða wæs Creoda.
 19. Þa wæs Cynric.
 19. Ða wæs Ceawlin.
 19. Þa wæs Cuðwine.
 20. Ða wæs Cuþa.
 20. Þa wæs Ceolwold.
 20. Ða wæs Cenred.
 21. Ða wæs Ingeld.
 21. Þa wæs Eoppa.
 21. Þa wæs Eafa.
 22. Ða þæs Ealhmund.
 22. Ða wæs Ecgbryht.
 22. Þa wæs Aðulf.
 23. Ða wæs Ælfred.
 23. Þa wæs Eadweard.
 23. Ða wæs Eadmund.
 24. Þa wæs Eadgar.
 24. Ða wæs Æþelred.
 24. Ða wæs Eadword.

END_TEXT
START_TEXT

KSB 7.3 (Hearne)
B18.7.3.
Rochester, Cathedral, Textus Roffensis: Hearne 1720, 61-2 (West-Saxon Genealogy).



 1. Eadweard, & Eadmund, & Æðelred Æðelingas
syndon Eadgares suna Cyninges.
 3. Ingeld wæs Ines broðor west Seaxna Cyninges, & he heold
rice vii & xxx wintra.
 4. And he getimbrade þæt beorhte mynster æt
Glæstingbyrig, & æfter þam fyrde to Sancte Petres & þær
his feorh asealde.
 6. And on sibbe gerest.
 7. And hi begen broðra wæron Cenredes suna.
 9. Se Scef wæs Noes sunu, & he wæs innan þære earce
geboren.
 11. Noe wæs Lameches sunu.
 11. Lamech Maþusalemys.
 12. Maþusalem wæs Enoches.
 12. Enoch Iared.
 12. Malalehel.
 13. Caino.
 13. Enos.
 13. <foreign>Et Adam primus homo. Et pater omnium qui eft Christus</foreign>.

END_TEXT
START_TEXT

KSB 8.1 (Liebermann)
B18.8.1.
Cambridge, Corpus Christi College, MS. 201: Liebermann 1889, 1-9 (English Kings).



 1. Her cyð ymbe þa halgan þe on Angelcynne restað, on ures
Drihtenes naman, hælendes Cristes.
 2. Sanctus Agustinus gefullode Æþelbriht Cantwarena cyningc
and ealle his þeode.
 3. Ðonne wæs Eadbald Æþelbrihtes sunu cynges, and
Birihtan hatte his cwen.
 4. And Æþelburh hatte heora dohtor and oðre naman Tate, heo
wæs forgifen Eadwine Norðhymbra cyninge to cwene, and sanctus Paulinus, se
mæra biscop, for mid hire and gefullode þone cyning and ealle his
þeode.
 5. And heo þa æfter Eadwines dæge gesohte Cantwarabirig,
and hire broðor Eadbald wæs Cantwara cyningc, and he hire þa forgeaf
þæt land on Limene, and heo þa þæt mynster getymbrode, and þar nu
resteð, and sancta Eadburh mid hyre.
 6. Ðonne wæs Ymme, Eadbaldes cwen, Franca cynges dohtor, and
hig begeaton sancte Eanswiðe, þe æt Folcanstane restað, and
Earcanbriht Cantwara cyningc and Eormenred æþelingc.
 7. And Eormenburh and sancte Eormengið and sancte Æþelred
and sancte Æþelbriht þis wæron Eormenrædes bearn and Oslafe, his
cwene.
 8. Ðonne wæs Ecgbriht cyningc and Loðhere cyningc and sancta
Eormenhild and sancta Ercengota wæron Ercenbrihtes bearn and Sexburge, his
cwene.
 9. Þonne wæs sancte Eormenburge oðer nama Domne Eue, heo
wæs forgifen Merwale, Pendan sunu cynges, and þar hi begeaton sancte
Mildburge and sancte Mildryþe and sancte Mildgiðe and sancte Merefynn.
 10. Hi þa for Godes lufan todældon be heom libbendum hi
gedældon be him lybbendan eal þæt hi ahton; and heo þa Domne Eue for
eft to Cæntlande and hyre broðra wergildes onfengc innon Tænetlande
æt Ecgbrihte þam cyninge, þe hig ær acwellan het.
 11. Ðunor hatte his gerefa, þe hig acwellan het, and he hig
bebirigde under þæs cynges heahsetle on Eastrege innon his healle, and hi
þa wurdon þurh Godes naman wundorlice gecydde, swa þæt þurh Godes
mihte se leoma astod ymbe midderniht up þurh þare healle hrof, swilce þar
sunne scine; and þæt se cyningc him silf geseah, and he wæs swiðe
afyrht and he þa be þam wiste, þæt he hæfde þam hælende
abolgen.
 12. And he þa het heora swustor Domne Eue him to gefeccan,
þæt heo heora wergilde onfon mihte and heo þa swa dyde, þæt is
þonne hundeahtati sulunga landes, þæt hig þæt mynster on
arærdon, þam sawlum to gebedrædenne, þe hit heora wergild wæs, and
se cyningc hire þarto wel filste.
 13. And heo þa sancte Mildriðe, hire dohtor, ofer sæ
sænde, þæt heo þone wisdom þar geleornode, þe man on þam
mynstre healdan scolde, and heo þa swa dide and þar micelne haligdom
begeat, þe man nu git to dæg þær sceawian mæg.
 14. And heo þa, sancte Mildryð, eft to hyre medder ham com, and
heo hire þa þæt mynster forgeaf, þa hit gestaðelod wæs, and heo
þa, sancte Mildryð, halig rifte onfengc æt Theodore arcebiscope, and
hundseofontig mædena mid hyre, þe se cyningc and hire modor begiten
hæfdon and gelæred, þæt hig æt þare stowe nytte beon mihton.
 15. And heo þa þar Gode to willan geþeah and þæt ece lif
geearnode, and swa oft siððan heora mihta cuðe syndon.
 16. And sancte Eormengið, hyre moddrige, mid hire wunode oð
hire lifes ende and heo silf þar hyre licreste geceas be hire libbendre,
þæt is þonne an mil be easton sancte Myldryðe mynstre, and hyre mihta
þar oft wæron cuðe and git syndon.
 17. And sancte Eadburh þa to þam mynstre fengc æfter sancte
Myldriðe and heo þa circan gesette, þe heora lichama nu on resteð.
 18. Ðonne wæs Sexburh Cantwarena cwen, heo gestaðelode
sancta Marian mynster on Sceapege and þa Godes þeowas þarto gesette,
hwæt, þa Loðhere cyningc, hyre sunu, heom þare landare geuþe, þe
hig git big libbað, and heo þa gebedrædene þar arærdon.
 19. Ðonne wæs sancte Sexburh and sancta Æþeldryð and
sancta Wihtburh Annan dohtra Eastengla cyninges.
 20. Ðonne wæs sancte Æþeldryð forgifen Ecgfryðe
Norðhymbra cynge to cwene, and heo hwæðre hyre mægðhad geheold oð
hyre lifes ende, and heo þa hire licreste geceas on Eligabirig, on þam
mæran mynstre, and þar hyre mihta oft cuðe syndon.
 21. And sancta Wihtburh, hire swustor, mid hire nu restað.
 22. Ðonne wæs sancta Eormenhild, Ercenbrihtes dohtor and
Sexburge, forgifen Wulfhere cyninge to cwene; he wæs Pendan sunu Myrcna
cynges.
 23. And on heora dagum Myrcna þeod onfeng fulwihte.
 24. And ðar hi begeaton sancta Wærburge, þa halgan
fæmnan, and heo wearð bebirged on þam mynstre þe is genemnod Heanburh,
heo wearð eft upadon and nu resteð on Legeceastre þare birig.
 25. Ðonne resteð sancte Eormenhild on Eligabirig mid hyre
medder and mid hyre moddrian sancte Æþeldryðe, and hyre mihta þar oft
cuðe syndon.
 26. Ðonne wæs sancte Ercengota heora swustor gesænd ofer
sæ to lare to hire moddrian sancte Æþelburge, ðar heo wæs
abbodesse, and heo þar Gode to willan geþeah and þar hire lif geendode,
and hire mihta þar sona cuðe wæron.
 27. Ðonne wæs Wihtred cyningc Ecgbrihtes sunu cyninges, and he
arærde þæt mynster on Doferan and hit gehalgode sancte Martine to
wurðunge, and sanctus Martinus him silf ær þa stowe getacnode, þæt
he his mynster þar habban wolde, and he þa swa dyde and þa Godes þeowas
þarto gesette mid þare landare, þe he heom þarto geuðe, þe hig git
big libbað oð þisne andweardan dæg.
 28. And he resteð hine æt Sancte Agustine innon þam portice
on suðhealfe sancta Marian circan, þe his þridda fæder Eadbold cyningc
het asettan Gode to lofe and sancta Marian.

END_TEXT
START_TEXT

KSB 8.2 (Liebermann)
B18.8.2.
Cambridge, Corpus Christi College, MS. 201: Liebermann 1889, 9-19 (English Saints).



 1.1. Her onginneð secgan be þam Godes sanctum, þe on Engla
lande ærost reston.
 2.1. Sanctus Albanus, martir on Breotone, se resteð neah
Wætlingaceastre be þare ea, þe is genemnod Wærlame.
 3.1. Ðonne resteð Columcylle on þare stowe, þe is genemnod
Duncachan, neah þare ea þe is genemnod Tau.
 4.1. Ðonne resteð sanctus Cuthberhtus on þare stowe, þe men
hatað Dunholm.
 5.1. Ðonne is sancte Oswoldes heafod cyninges mid sancte
Cuthberhtus lichaman, and his swiðre earm is on Bebbanbirig and se oðer
dæl is on Gleweceastre on niwan mynstre.
 5.2. Ðonne resteð sanctus Iohannes biscop on þare stowe
Beferlic, neah þare ea Hul.
 6.1. Ðonne resteð sancte Ecgbriht and sancte Wilferð biscop
and sancte Wihtburh on þam mynstre, þe is genemnod æt Riopum, neah
þare ea, þe hatte Earp.
 6.2. Ðonne resteð sancte Ceadda and sancte Cedde and sancte
Ceatta on þam mynstre, þe is genemnod Licetfeld neah þare ea, þe is
gehaten Tamer.
 7.1. Ðonne resteð sancte Higebold on Lindesige on þare stowe,
þe is genemnod Cecesege, neah þare ea, þe is genemnod Oncel.
 8.1. Ðonne resteð sancte Æþered, se cyningc, and sancte
Ostryð, sancte Oswoldes swustor cynges, on þam mynstre, þe is genemod
Bardanege, neah þare ea, þe is gehaton Wiðma.
 9.1. Ðonne resteð sancte Eadburh Suðwillum neah þare ea
Treonte.
 10.1. Ðonne resteð sancte Guðlac on þare stowe, þe is
genemnod Cruland, þæt mynster is on middan Girwan fænne.
 11.1. Ðonne resteð sancte Ealhmund on Norðworþig, neah
þare ea Deorwentan.
 12.1. Ðonne wæs sancte Botulf bebirged on þam mynstre, þe
is genemnod Medeshamstede, þæt is neah þare ea Nen.
 13.1. Ðonne resteð sancte Æþelbriht æt þam
biscopstole æt Hereforda, neah þare ea Wæge.
 14.1. Ðonne resteð sancte Cett on þam mynstre, þe is
genemnod Undola, neah þare ea Nen.
 15.1. Ðonne resteð sancte Mildburh on þam mynstre Wenlocan
neah þare ea, þe mon Sæfern hateð.
 16.1. Ðonne resteð sancte Wigstan on þam mynstre Hreopedune
neah þare ea Treonte.
 17.1. Ðonne resteð sancte Dioma on þare stowe, þe is
genemnod Ceorlingcburh, neah þare ea Wenrisc.
 18.1. Ðonne resteð sancte Eadgið on ðare stowe, þe is
gehaten Polleswyrð, neah þare ea Oncer.
 19.1. Ðonne resteð sancte Rumwold on þare stowe, þe is
gehaten Buccyngaham, neah þare ea Usan.
 19.2. Þonne resteð sancte Æðelbyrht on þam mynstre, þe
man hateð Bydanford neah þære ea Usan.
 20.1. Ðonne resteð sancte Æþelred æt Leomynstre, neah
þare ea Lucge.
 21.1. Ðonne resteð sancte Eadmund cyningc æt
Beadriceswyrðe on Eastenglum.
 22.1. Ðonne resteð sancte Osgið on Cicc, neah þare sæ on
sancte Petres mynstre.
 23.1. Ðonne resteð sancta Æþelburh on þam mynstre æt
Beorcyngan neah Tæmese.
 23.2. Ðonne resteð sancte Erconwald se biscop on Lundenbirig.
 24.1. Ðonne resteð sancte Neot, mæssepreost on
Eanulfesbirig.
 25.1. Ðonne resteð æt Ramesige sancte Iua and sancte
Æþelred and sancte Æþelbriht.
 26.1. Ðonne resteð on Burh sanctus Florentius martir and sancte
Cynesweoð and sancte Cyneburh and monige oðre, þeah hig mannum digle
synd, forðon ne wyrcað ealle halige men wundra.
 27.1. Ðonne resteð on þornige sancte Botulf and sancte
Aðulf and sancte Huna and sancte þancred and sancte Torhtred and sancte
Hereferð and sancte Cissa and sanctus Benedictus and sancte Toua.
 28.1. Ðonne resteð on Abbandune sanctus Uincentius martir.
 29.1. Ðonne resteð sanctus Dunstanus arcebiscop and sanctus
Agustinus æt Cantwarabirig and fela oðra sancta mid heoman.
 30.1. Ðonne resteð sanctus Paulinus on Rofeceastre.
 31.1. Ðonne resteð sanctus Birinus, se Romanisca biscop, on
Winceastre on Ealdan mynstre and sanctæ Hæddæ and sancte Swiðun and
sancte Aþelwold and sancte Ælfheah and sancte Birnstan and sancte
Friðestan and sancte Iustus martir and fela oðre halgan mid heom.
 32.1. Ðonne restað on Niwan mynstre sanctus Iudocus and sanctus
Grimbaldus.
 33.1. Ðonne resteð sancta Eadburh on nunnan mynstre.
 34.1. Ðonne resteð on Rumesige sancta Mærwyn, wæs seo
forme abbodesse þæs mynstres, and sancte Balthild <foreign>regina</foreign> and sancta
Æþelflæd and fela oðre halgan.
 35.1. Ðonne resteð sancte Iwi biscop and sancte Eadgið on
Wiltune.
 36.1. Ðonne resteð sancte Eadweard cyningc and sancta
Ælfgiuu on Sceaftesbirig.
 37.1. Ðonne resteð sanctus Aidanus and sanctus Patricius on
Glæstingabirig and fela oðra sancta.
 37.2. Ðonne resteð sanctus Congarus confessor on Cungresbirig.
 38.1. Ðonne resteð sancte Sidefulle fæmne wiðutan
Exanceastre.
 39.1. Ðonne sanctus Romanus biscop on Tæuistoce.
 40.1. Ðonne sanctus Petrocus on Westwealum be þare sæ, neah
þam fleote, þe man clypað Hæglæmuða.
 41.1. Ðonne resteð sanctus Mæildun and sanctus Aldelmus and
Iohannes se wisa on Ealdelmesbirig.
 42.1. Ðonne resteð sanctus Oswaldus arcebiscop on Wigeraceastre
and fela oðre haligra biscopa mid him.
 43.1. Ðonne resteð sanctus Ecgwinus biscop on Eouesham, neah
þare ea Auene.
 44.1. Ðonne resteð sancte Kenelm cynebearn on Wincelescumbe.
 45.1. Ðonne resteð sancte Cuðburh and Cwenburh on Winburnan
mynstre, þe ærest þæt minicena lif and þeawas arærde, þe man
git on þam mynstre hylt.
 46.1. Ðonne resteð sancte Fryðesweoð on Oxenaforda.
 47.1. Þonne is on Middeltune sancte Brangwalatoris heafod,
biscopes, and sancte Samsones earm, biscopes, and his cricc.
 48.1. Ðonne resteð sancte Cuðman æt Stæningum on
Suðseaxum, neah þare ea Bræmbre.
 49.1. Ðonne resteð sancte Beocca abbod and Edor mæssepreost
on Cyrtesige þam mynstre, and þar man ofsloh hundeahtatig muneca mid him.
 50.1. Si lof and wuldor hælendum Criste his godnessa in ealra
worulda world on ecnysse, amen.

END_TEXT
START_TEXT

KSB 10.1 (Birch)
B18.10.1.
London, British Library, MS. Stowe 944: Birch 1892, 83-7 (English Saints).



 1. Her cyð ymbe þa halgan þe on angel cynne restað.
 2. On ures drihtnes naman hælendes Cristes, Sanctus Augustinus
gefullode æþelbyrht Cantwara cyningc & ealle his þeode.
 4. Þonne wæs Eadbald æðelbyrhtes sunu cyninges, &
Byrhtan hatte his cwen, & æðelburh hatte heora dohtor, oþrum naman
Tate.
 6. Heo wæs forgyfen Eadwine Norðhymbra cyninge to cwene, &
Sanctus Paulinus se bisceop for mid hyre & gefullode þone cyningc, &
ealle his þeode.
 9. And heo þa eft æfter Eadwines dæge gesohte Cantwara
byrig.
 10. And hyre broðor Eadbald, wæs þa Cantwara cyningc.
 11. And he hyre þa forgeaf þæt land on Limmingce & heo
þa þæt mynster getimbrade & þær nu resteð, & sancta
Eadburh mid hyre.
 14. Þonne wæs Imme Eadbaldes cwen Francena cyningces dohtor,
& hi begeaton Sancte Eanswiðe þe æt Folcanstane resteð, &
Earcanbyrht Cantwara cyningc, & Eormenræd æþelingc, &
Eormenbeorgan, & sancte Eormenburge, & sancte Eormengyde, & sancte
æþelred, & sancte æþelbyrht.
 19. Þis wæron Eormenrædes bearn & Oslaue.
 20. Þonne wæs Ecgbyrht cyningc, & Loðhere cyningc, &
sancta Eormenhild, & sancta Ercengota wæron Eorcenbyrhtes bearn, &
Sexburge his cwene.
 23. Þonne wæs sancte Eormenbeorge oðer naman Domne Eue, heo
wæs forgyfen Merwale Penda sunu cyningces, & þær hi begeaton Sancte
Mildburge, & sancte Mildryðe, & sancte Mildgyðe, & sancte
Merefin.
 27. Hi þa for Godes lufon hi gedældon be him lybbendan, &
heo þa Domne Eue for eft to Centlande.
 28. And hyre broðra wergildes onfengc binnan Tenetlande æt
Ecgbyrhte þam cyningce þe hi ær acwellan het.
 30. Þunor hatte his gereua þe hi acwellan het, & he hi
bebyrigde under þæs cyningces heahsetle on Eastrege innan his healle.
 33. And hi þa wurdon þurh Godes naman gecydde swa þæt
þurh Godes mihte se leoma stod ymbe midde niht up þurh þære healle
hrof swylce þær sunne scine, & þæt se cyningc him sylf geseah.
 36. And he wæs swiðe afyrht, & he þa be þam wiste
þæt he hæfde Gode abolgen, & he þa het heora swustor Domne Euan
him to gefeccean þæt heo heora wergyld on fon mihte.
 39. And heo þa swa dyde, þæt is þonne LXXX sulunga landes,
þæt hi þæt mynster on arærdon þam sawlum to gebedrædenne þe
hit heora wergyld wæs.
 42. And se Ecgbyrht hyre þær to wel gefylste.
 43. And heo þa sancte Mildryðe hire dohtor ofer sæ sende,
þæt heo þonne wisdom þær geleornode þe man on þam mynstre
healdan sceolde.
 45. And heo þa swa dyde, & þær micelne haligdom beget
þe mon nu gyt to dæg sceawian mæg.
 47. And heo þa sancte Mildryð eft to hyre meder ham com &
heo hyre þa þæt mynster forgeaf þa hit gestaðolad wæs.
 49. And heo þa sancta Mildryð haligryfte onfengc æt Theodore
arcebisceope, & LXX mædena mid hyre þe se cyningc & hyre modor
begyten hæfdon & gelæred þæt hi æt þære stowe nytte beon
mihton.
 53. And heo þa þær Gode to willan geþeah, & þæt
ece lif geearnode.
 54. And swa oft syððan heora mihta cuðe syndon, & sancte
Ermengyð hyre moddrie mid hyre wunode oð hyre lifes ende.
 56. And heo sylf þær hyre lic reste geceas be hyre lybbendre,
þæt is þonne an mil be eastan Sancte Mildryðe mynstre, & hyre
mihta þær oft wæron & gyt a cuðe synd.
 59. And Sancte Eadburh þa to þam mynstre feng æfter sancte
Mildryðe, & heo þa cyricean gesette þe hyre lichama nu on resteð.
 62. Þonne wæs Sexburh Cantwara cwen.
 62. Heo gestaðolade Sancta Marian mynster on Sceapige, & þa
Godes þeowas þær to gesette.
 64. And þa Loðhere cyningc hyre sunu him þære land are
geuðe þe hi gyt big lybbað & heora gebedrædenne þær
arædon.
 67. Þonne wæs sancta Sexburh, & sancte æðeldryþ,
& sancta þihtburh, Annan dohtra east Engla cingces.
 69. Þonne wæs sancta æþeldryð forgyfen Ecgfriðe
Norðhymbra cyningce to cwene.
 70. And heo hræðere hyre mægðhad geheold oð hyre lifes
ende.
 71. And heo þa hyre lic reste geceas on Eliga byrig on þam
mæran mynstre, & þær hyra mihta oft cuðe syndon.
 73. And sancta Wihtburh hyre sweostor mid hyre nu þær
resteð.
 74. Þonne wæs sancta Eormenhild Ercenbyrhtes dohtor &
Sexburge forgyfen Wulfhere cyningce to cwene.
 76. He wæs Pendan sunu Myrcna cyningces.
 77. And on heora dagum Myrcna þeod onfengc fulluhte, &
þær hi begeaton sancte þærburge þa halgan fæmnan.
 79. And heo wæs bebyriged on þam mynstre þe is genemned Hean
burh, & nu resteð on Legceastre þære byrig.
 82. Þonne resteð Sancte Eormenhyld on Eliga byrig mid hyre
meder & mid hyre moddrian sancte æðeldryþe, & hyre mihta
þær oft cuðe syndon.
 84. Þonne wæs Sancta Ercengota heora sweostor gesend ofer
sæ to lare to hyre moddrian Sancte æþelburge þær heo wæs
abbodysse.
 87. And heo þær Gode to willan geþeah, & þær hyre
lif geendode.
 88. And hyre mihta þær cuðe sona wæron.
 88. Þonne wæs Wihtred cyningc Ecgbyrhtes sunu cyningces, &
he arærde þæt mynster on Doferum & hit gehalgode Sancte Martine to
wurðunge.
 91. And Sanctus Martinus him sylf ær þa stowe getacnode
þæt he his mynster þær habban wolde, & he þa swa dyde.
 93. And þa Godes þeowas þær to gesette mid þære
landare þe he him þær to geuðe þe hi gyt big lybbað oð þysne
dæg.
 95. And he resteð hine æt Sancte Augustine innan þam portice
on suð healfe Sancta Marian cyricean, þe his þridda fæder Eadbold
cyningc het asettan Gode to lofe & Sancta Marian.

END_TEXT
START_TEXT

KSB 10.2 (Birch)
B18.10.2.
London, British Library, Stowe 944: Birch 1892, 87-94 (English Saints).



 1. Her ongynð secgean be þam Godes sanctum þe on Engla lande
ærest reston.
 2. Sanctus Albanus martyr in Breotone se resteð neah Wælinga
ceastre he þære ea þe is genemned Wærlame.
 3. Þonne resteð Columcylle on þære stowe þe is genemned
Duncabeam neah þære ea þe is genemned Tau.
 4. Þonne resteð Sanctus Cuðberhtus on þære stowe seo is
genemned Ubban ford neh þære ea þe is genemned Twiode.
 5. Þonne resteð Sancta Oswald cyningc on Bebban byrig wið
þa sæ, & his heafod resteð mid sancte Guðberhte, & his
swyðra earm is nu on Bebban byrig, & his lichama resteð nu on niwan
mynstre on Gleaw ceastre.
 6. Þonne resteð Sanctus Johannes on þære stowe Beferlic
neh þære ea Hull.
 7. Þonne resteð sancte Ecgbyrht, & sancte Wilferð
bisceop, & sancte Wihtburht, on þam mynstre þe is genemned æt
Hryopan neh þære ea þe hatte Earp.
 8. Þonne resteð sancte Ceadda, & sancte Cedde, & sancte
Ceatta on þam mynstre þe is genemned Licetfeld, neh þære ea þe is
gehaten Tame.
 9. Þonne resteð sancte Higebold on Lindisse, on þære stowe
þe is genemned Cecesegi, neh þære ea þe is genemned on Cel.
 10. Þonne resteð Sancte Æðered se cyningc on þam mynstre
þe is genemned Bardanig neh þære ea þe is gehaten Wiðma.
 11. Þonne resteð Sancte Eadburh on þam mynstre æt
Suðwyllum neh þære ea þe is genemned Treonte.
 12. Þonne resteð sancte Guðlac on þære stowe þe is
genemned Cruland, þæt mynster is on middan Gyrwan fenne.
 13. Þonne resteð Sancte Ealhmund on þam mynstre
Norðweorðig neah þære ea Deorwentan.
 14. Þonne wæs sancte Botolf gebyrged on þam mynstre þe is
genemned Medes hamstede, þæt is neahburh þære ea Nen.
 15. Þonne resteð sancte Æðelbyrht æt þam bisceopstole
æt Hereforda neah þære ea Wæge.
 16. Þonne resteð Sancte Cett on þam mynstre þe is genemned
Undola, neah þære ea Nen.
 17. Þonne resteð Sancte Mildburh on þam mynstre Wynlocan neah
þære ea þe mon Sæfern hateð.
 18. Þonne resteð Sancte Wigstan on þam mynstre Hreopedune,
neah þære ea Treante.
 19. Þonne resteð Sancte Dioma on þære stowe þe is
genemned Ceorlingburh, neah þære ea Wenrisc.
 20. Þonne resteð Sancta Eadgyð on þære stowe þe is ge
haten Polles wyrð neah þære ea Oncer.
 21. Þonne resteð Sancte Rumwald on þære stowe þe is
gehaten Buccingaham, neah þære ea Usan.
 22. Þonne resteð Sancte Æþelbyrht on þam mynstre þe
man hateð Bydanford, neah þære ea Usan.
 23. Þonne resteð Sancte Æþelred æt Leo mynster neah
þære ea Lucge.
 24. Þonne resteð Sancte Eadmund cyningc æt Beadrices
weorðe on east Englum.
 25. Þonne resteð Sancta Osgyð oc Cicc neah þære sæ on
Sancte Petres mynstre.
 26. Þonne resteð Sancta Æþelburh on þam mynstre æt
Beorcingan neah Temese.
 27. Þonne resteð sancte Ercenwald bisceop on Lunden byrig.
 28. Þonne resteð Sancte Neot mæsse preost on Eanulfes
byrig.
 29. Þonne restað æt Hramesige Sancte Iua, & Sancte
Æþelred & sancte Æþelbyrht.
 30. Þonne restað on Burh Sanctus Florentius martyr, &
sancta Cyneswið, & sancta Cyneburh, & monige oðre þeah hi mannum
digle syn, for þam ne wyrcað ealle halige mann wundra.
 31. Þonne restað on þornige Sancte Botulf, & sancte
Aþulf, & sancte Huna, & sancte þancred, & sancte Torhtred,
& sancte Hereferð, & sancte Cissa, & sanctus Benedictus, &
sancta Toua.
 32. Þonne resteð on Abbadune Sanctus Uincentius martyr.
 33. Þonne resteð Sanctus Dunstanus arcebisceop, on Cantwara
byrig on Cristes cyricean, & fela oðra sancta mid him.
 34. Þonne resteð Sanctus Paulinus on Hrofe ceastre.
 35. Þonne resteð Sanctus Byrinus se Romaniscea bisceop on
Wintanceastre on ealdam mynstre, & sancte Hædde, & Sancte Swiðhun,
& fela oðra haligra bisceopa, & Sanctus Iustus martyr.
 36. Þonne restað on niwan mynstre Sanctus Iudocus, &
Sanctus Grimbaldus.
 37. Þonne resteð sancta Eadburh on nunnan mynstre.
 38. Þonne resteð Sanctus Oswaldus arcebisceop on Wigera ceastre
& fela oðra haligra bisceopa mid him.
 39. Þonne resteð sanctus Egwinus bisceop on Eoues hamme neah
þære ea Afene.
 40. Þonne resteð sancte Kenelm cynebearn on Winclescumbe.
 41. Þonne resteþ sanctus Mæildul, & sanctus Aldhelmus,
& Iohann se wisa on Ealdelmes byrig.
 42. Þonne resteð Sancte Iwig & sancta Eadgyð on Wiltune.
 43. Þonne resteð sancte Eadweard cyningc & sancta
Ælfgyfu on Sceftes byrig.
 44. Þonne resteþ sanctus Aidanus, & sanctus Patricius on
Glæstinga byrig & fela oðra sancta.
 45. Þonne resteð Sanctus Congarus confessor on Cungres byrig.
 46. Þonne resteð sancta Sidefulla fæmne wið utan
Exanceastre.
 47. Þonne Rumonus episcopus on Tæfistoce.
 48. Þonne resteð sanctus Petrocus on west Wealum be þære
sæ neah þam fleote þe man clypað Hægelmuða.
 49. Þonne resteþ sancte Cuðburh on Winburnan mynstre, þe
ærest þæt lif & þeawas arærde þe man gyt on þam mynstre
hylt.
 50. Þonne resteð sancta Frideswyð on Oxnaforda.
 51. Þonne resteð sancte Cuðmann æt Stæningum on
Suðsexum neah þære ea Bremre.
 52. Þonne resteð sancte Beocca abbod & Edor mæssepreost
on Ceortesige þam mynstre, & þær man sloh hund neogontig muneca
hæðene menn.
 53. Þonne resteð sanctus Branwalatrus se bisceop on þam
mynstre æt Middletune.
 54. Þonne lið Sanctus Melorius confessor on Ambresbyrig.
 55. Þonne resteð Sancta Mærwynn <foreign>abbatissa</foreign> on Rumesige
þam mynstre neah þære ea Tærstan.

END_TEXT
START_TEXT

KSB 11 (Logeman)
B18.11.
Bishops of Winchester, London, British Library, MS. Arundel 60: Logeman 1889a, 105-6.



 1. <foreign>Nomina episcoporum occidentalium saxonum</foreign>.
 1. Birinus, Agelberht, Leutherius, Haedda.
 2. <foreign>Deinde in duas parrochias civitatis</foreign>.
 3. Daniel, Hunfrið, Kyneheard, Aþelheard, Ecgbald, Dudd,
Kyneberht, Alhmund, Wigþegn, Hereferð, Eadhun, Helmstan, Swiðun,
Ealhferð, Tudberht, Denulf, friðestan, Birnstan, Alfeach, Alfsige,
Aþelwold, Alfeah, Kenulf, Aþelwold, Alfsige, Alfwine, Stigand, Walkelinus.

END_TEXT
START_TEXT

Mart 1 (Herzfeld-Kotzor)
B19.1.
Cambridge, Corpus Christi College, MS. 41: Herzfeld 1900, 2-10; corrected by Kotzor, 1981.



 2. <foreign>DE25A/1</foreign> On þone forman dæig on geare, þæt is on
þone ærestan geoheldæig, eall cristen folc worþiað Cristes
acennednesse.
 3. <foreign>DE25A/3</foreign> Sancta Maria hine acende on þære nihte on anum
holum stanscræfe beforan Bethem ðære ceastre, ond sona ða he acenned
wæs, heofonlic leoht scean ofer eall þæt land, ond godes engel
ætiwde sceeaphirdon on anre mile be eastan þære cestre.
 7. <foreign>DE25A/8</foreign> And him sæde þæt eallra folca hælend
wære acenned, ond ða hirdas gehirdon micelne engla sang on eorðan.
 9. <foreign>DE25A/10</foreign> Þa wæs agangen fram middangeardes fruman fif
þusend geare ond ane geare læs þonne twa hund þa Crist was acenned.
 11. <foreign>DE25A/13</foreign> On þam geare þa he wæs acenned þa
æteowdon swilc tacn mannum swilce ær næron ne næfre siðan.
 13. <foreign>DE25A/16</foreign> Þy geare men gesawon III sunnan, ond oþre
siðe III monan.
 14. <foreign>DE25A/17</foreign> Ond Romanan gesawon firen cleowen feallan of
heofnum, ond oþre siþe gilden cleowen.
 15. <foreign>DE25A/19</foreign> Ond þi geare man geseah hwætes eare weaxan on
treowum.
 16. <foreign>DE25A/20</foreign> Ond on sumere mæigðe þonne hi hira hlaf
bræcon æt mete, þonne fleow þæt blod of þam hlafe, swa of mannes
lichaman deð þonne he gewundod bið.
 19. <foreign>DE25A/23</foreign> Ond þi geare man geseah meoloc rinan of heofnum
ond lamb spæcan on mennisc gecinde mid Egiptum ond oxa spæc on Rome to
þam ergendum.
 21. <foreign>DE25A/25</foreign> Ond he cwæð, Tohwon sticast þu me?
 21. <foreign>DE25A/27</foreign> God hwæte geweaxeð togeare.
 22. <foreign>DE25A/29</foreign> Ac ne bist ðu þonne, ne his ne abitest.
 22. <foreign>DE25A/30</foreign> Eall þis tacnode þæt seo clæne fæmne
cende sunu, swa hire næfre wer ne gehran, ac se ðe hæfde fæder on
heofnum butan meder and hæfde þa modur on eorðan butan fæder.
 25. <foreign>DE25A/34</foreign> Þæt bæð þæt sancta Maria þæt
cild on baþode þurh þæt manige untrume men þær on wurdon
gehælede.
 28. <foreign>DE25B/1</foreign> On þone ilcan dæig Cristes acennednesse godes
circean arworðiað sancta Anastasiam gebird þære halegan gesiðwifes,
seo wæs swiðe æþele for worulde ond micele betere for gode.
 30. <foreign>DE25B/4</foreign> Diocletianus se hæþena casere hi sealde his
gereuas þæt hi sceolde mid witum bregean, þæt heo Criste wiðsoce
ond hæþengild gulde.
 33. <foreign>DE25B/7</foreign> Þa het se gerefa hi belucan in carcerne sixtig
daga ond nihta, ond hire man ne sealde ne hlaf ne wæter ne nanne eorðlicne
mete.
 35. <foreign>DE25B/10</foreign> Hire com ælce niht sumes haliges wifes gast to,
seo wæs haten sancta Theodote, ond broht hire heofonlicu gereordu, ond
sæde hire be þære heofonlican fægernesse, ond wunode mid hire oð
hanasang, ond eft ferde to heofonum.
 38. <foreign>DE25B/15</foreign> Ða æfter syxtigum dagum, þa heo ut eode of
þam carcerne, þa wæs hire ansin swa reod ond swa fæiger swa
þære winsumestan fæmnan, þonne heo fægerost bið.
 41. <foreign>DE25B/18</foreign> Þurh wuldorlicne martyrdom heo forlet þis
andwearde lif, ond hire lichama resteð nu on Romebirig.
 43. <foreign>DE25C/1</foreign> On ðone forman dæig bið sancta Eufemian tid
þære æþelan fæmnan.
 44. <foreign>DE25C/2</foreign> Seo wæs on Commodes dagon þæs caseres, ond
heo lufode Crist, ær heo gefullod wære.
 45. <foreign>DE25C/4</foreign> Heo wæs swiðe mæres weres dohtur, se wæs
haten Philippus.
 46. <foreign>DE25C/5</foreign> He was þære mæran burge gereua þe hatte
Alexandria, ond ealle Egipta þeode him hirdon.
 47. <foreign>DE25C/7</foreign> Þa þæt mæden wæs XV gear, þa wolde se
fæder hi sellan sumum æþelon men to bryde.
 49. <foreign>DE25C/9</foreign> Þa on niht bescear heo hire feax swa weras ond
onfeng weres gegyrlan ond gewat of hire fæder rice mid twam cnihton.
 51. <foreign>DE25C/11</foreign> Þa eode heo on wera minster, þer nan wifman
ær ne com, ond heo onfeng fulwihte ond gode þenode ond þeowode ond mid
þam wunode, þæt nan man ne mihte onfindan, þæt heo wæs
fæmne.
 54. <foreign>DE25C/15</foreign> Ond binnan III gearum heo wearð þæs minstres
abbud.
 55. <foreign>DE25C/16</foreign> Ond heo was swa mihtegu wið god þæt heo
sealde blindum men gesihðe ond deofulseoce gehælde.
 56. <foreign>DE25C/19</foreign> Ond þa æfter manegum gearum heo wæs fram
hire fæder ongitenu ond broþrum, ond siððan heo wunode mid fæmnum
on hira hiwe, ond æfter hire fæder heo gewat mid hire meder to Rome, ond
þær geþrowode martirdom for Criste.
 60. <foreign>DE25C/21</foreign> Þær Necittius, Romeburge gereua, hi nidde
þæt heo Criste wiðsoce ond deofulgild gelifde.
 61. <foreign>DE25C/23</foreign> Þa heo þæt nolde, þa het he bindan hire
stan to þam swuran ond worpan on Tifre flod.
 62. <foreign>DE25C/25</foreign> Þa tobærs se stan, ond heo fleat ofer þæt
wæter to lande.
 63. <foreign>DE25C/27</foreign> Ond þa het he hi eft sendan on birnendne ofon,
ond se acolode sona.
 64. <foreign>DE25C/29</foreign> Þa het hie don on carcern, ond heo wæs
þær X niht and dagas butan mete.
 66. <foreign>DE25C/30</foreign> Þa æteowde hire drihten silfa on þa ilcan
niht æt his acennisse ond cwæð to hire.
 67. <foreign>DE25C/32</foreign> Ic þe nime Eugenie, ond ic eom se þe þu
lufodest.
 68. <foreign>DE25C/35</foreign> Þi illcan dæge ic to heofnum astah þe þe
ic to eorþan com.
 69. <foreign>DE25C/36</foreign> Ond þi ilcan dæig heo onsende hire gast to
gode, ond hire lichama resteð wið Romebirig on þam wege þe man
nemneð Latina.
 72. <foreign>DE26A/1</foreign> On þone æfteran dæig godes circean
arworðiað sanctus Stefanus gemind þæs ærestan diacones ond þæs
ærestan martires æfter Cristes þrowunge.
 74. <foreign>DE26A/4</foreign> Þone halgan Stefanus Cristes þegnas gehalgodon
to diacone, ac Iudeas hine eft mið stanum ofwurpon, for þan þe he mid
micelre baldnisse ciðde þæt se hælend wære soð godes sunu, se
ðe hi on rode onhengon.
 77. <foreign>DE26A/8</foreign> Ond þa hi Stefanus to þære stæninge
læddon, þa mihte he locian on heofnas, ond he geseah þone hælend
silfne standan on his godþrimme.
 79. <foreign>DE26A/11</foreign> Ond he hit þam Iudeum sæde, ond hi him micle
þe reðran on wæron ond þe raþor hine oftorfod hæfdon.
 81. <foreign>DE26A/13</foreign> Þa leton hi his lichaman licgan butan Hierusalem
þære ceastre, ond woldon þæt hine fuglas tobæron.
 83. <foreign>DE26A/17</foreign> Þa bebirigde hine sum geleafful man, se wæs
haten Gamaliel.
 84. <foreign>DE26A/20</foreign> Ond þa æfter manegum gearum wæs se lichama
geciðed þurh heofonlicu tacn, ond þær wæs swete stenc, ond menig
untrume man þær his hælo onfeng þa hine man of eorþan updide ond
miclon lofsange læddon to Hierusalem.
 87. <foreign>DE26A/21</foreign> Þæt wæs sanctus Stefnanus wundra sum
þæt an plegende cild arn under wænes hweowol ond wearð sona dead.
 89. <foreign>DE26A/23</foreign> Þa nam þæs cild modor þone deadan lichaman
ond wearp on sanctus Stefanus circean þær his reliquia sum dæl inne
wæs.
 91. <foreign>DE26A/26</foreign> Þa heo eft com, þa mitte heo hire cild lifiende
ond gesund.
 93. <foreign>DE27A/1</foreign> On þone III dæig bið Sancte Iohannes tid
þæs godspellres, se wæs Criste leof ofer ealle oþre men þe he on
middangearde gemette, ond he wæs him swa leof, þæt he æt gereordum
hlenode on þæs hælendes bearme ond ofer his breost, ond he aweahte men
of deaþe ond he gesenode II birþena gyrda, ond hie wurdan sona to þam
golde þe man hateð <foreign>abritsum</foreign>, þæt is smæte gold.
 98. <foreign>DE27A/3</foreign> Ond II beorgas litelra stana he gesenode to
æþelum gymmum.
 100. <foreign>DE27A/5</foreign> And rice hæþene men hine snidon þæt he
dranc ator, on þam was ælces cynnes wirm oððe ban oððe blod, ond
ne ablacode he.
 101. <foreign>DE27A/8</foreign> Ond his birgen is mid Grecum on Effessio þære
ceastre.
 102. <foreign>DE27A/10</foreign> Æt þære gyrgine bið wellmicel wundor
gesewen ond gehired.
 103. <foreign>DE27A/12</foreign> Hwilon heo eðað swa lifiende man slape, hwilon
þonne man þa byrgine sceawað, þonne ne bið þær nan lichoma
gesewen, ac bið micel swetnisse stenc.
 106. <foreign>DE27A/18</foreign> Forþam nat nænig man hwæþer se Johannes
si þe cwicu þe dead.
 108. <foreign>DE28A/1</foreign> On þone feorþan dæig bið þara haligra
cilda tid þe Herodes acwealde for Criste on Bethlehem þære ceastre,
ealle þa cnihtcild þe wæron twam gearum geborene oððe anre nihte
eald cild, forþan þe he wolde Crist acwellan on þæra cilda gemange.
 111. <foreign>DE28A/6</foreign> Herodes het tion ða cild of hira modor breostum
ond bosmum, ond þonne man þa cild cwalde, þonne spiwon hi þa meoloc
ær þæt blod.
 113. <foreign>DE28A/9</foreign> Þa wæron þa cild mid hira blode gefullode
ond þa modor mid þam tearum gefullode for þam sare þe æt þam
cildon gesawon.
 116. <foreign>DE28A/11</foreign> Þæra cildea wæs tu CC and XI and IIII
mille.
 116. <foreign>DE28A/12</foreign> Ond Erodes forwearð æfter þæra cilda
cweallme, ond he ofstang hine silfne mid his agenre handa.
 119. <foreign>DE31A/1</foreign> On þone VII dæg þæs monþes bið
<foreign>sancte</foreign> Siluestres tid þæs halgan papan, þæs lichoma resteð on
Romebirig.
 120. <foreign>DE31A/3</foreign> Se dide fela wundra ær he papa wære.
 121. <foreign>DE31A/4</foreign> Tarquinius hatte Romeburge gereua.
 122. <foreign>DE31A/5</foreign> He þreatode hine to hæþenscipe.
 122. <foreign>DE31A/5</foreign> Þa nolde he þæt.
 122. <foreign>DE31A/6</foreign> Þa het hine man gebindan ond lædan to
carcerne.
 123. <foreign>DE31A/8</foreign> Þa cwæð sanctus Silluester to him, Disega,
on þisse nihte þe bið þæt feorh afirred.
 124. <foreign>DE31A/9</foreign> And þæt gelamp.

END_TEXT
START_TEXT

Mart 2.1 (Herzfeld-Kotzor)
B19.2.1.
Cambridge, Corpus Christi College, MS. 196: Herzfeld 1900, 40-222; corrected by Kotzor, 1981.



 2. <foreign>JU24A/11</foreign> he com beforan Criste on middangeard, swa se
morgensteorra cymð beforan þære sunnan, swa swa bydel beforan deman
cymð, ond swa swa byme clypað beforan cyninge.
 5. <foreign>JU24A/15</foreign> Johannes wæs se engel se ðe eode beforan gode,
forþan ðe god wolde þa forðgangan on menniscne lichaman.
 6. <foreign>JU24A/17</foreign> Þy syxtan monðe Johannes fahnode on hys modor
ynnoðe, þa sancta Maria eode in to hys meder Elizabethe.
 8. <foreign>JU24A/20</foreign> Myd þy he getacnode Crist cumenne in þære
clænan fæmnan ynnoð.
 9. <foreign>JU24A/21</foreign> Þæt wæs hræd ærendraca, se tylode to
secganne hys ærndunge ær þon þe he lyfde.
 10. <foreign>JU24A/23</foreign> Ne genyhtsumað ænygum men to asecganne
þæs acennedan engles mægen Johannes.
 13. <foreign>JU24B/1</foreign> On þone ylcan dæg byð <foreign>solstitia</foreign>, þæt
ys on ure geþeode sungihte, forþon ðe seo sunne standeð on mydre lyfte,
swa sanctus Arculfus sagað þæt he gesawe on Hierusalem ane syle on
myddre þære ceastre, seo wæs aseted on þære stowe, þær se
deada man acwycode þa hym man dryhtnes rode ofersette.
 17. <foreign>JU24B/3</foreign> Þonne gelympeð þæt wundorlice on þæs
sumeres sungihte on mydne dæg.
 18. <foreign>JU24B/7</foreign> Þonne seo sunne byð on þæs heofones mydle,
þonne nafað seo syl nænige sceade.
 20. <foreign>JU24B/10</foreign> Þonne þæs sungihtes beoð þry dagas
forð aurnen, ond se dæg byð hwene scyrtra, þonne hafað seo syl
ærest lytle sceade.
 21. <foreign>JU24B/13</foreign> Ond swa þa dagas forð onsceortiað, swa byð
þære syle sceade lengra.
 23. <foreign>JU24B/15</foreign> Þeos syl cyþeð þæt Hierusalem seo
ceaster ys geseted on myddre eorðan, ond heo ys cweden <foreign>umbilicus terre</foreign>,
þæt ys eorðan nafola, forþam on mydne sumor on mydne dæg scyneð
seo sunne of myddum heofone gelyce on æghwylce healfe ymbe þa syle, seo
standeð on mydre eorðan.
 28. <foreign>JU25A/1</foreign> On þone fif ond twentigoðan dæg þæs
monðes byð sancte Lucian tyd.
 29. <foreign>JU25A/2</foreign> Þæt wæs haliges hades fæmne on Rome, ac
heo wæs gehergod fram ælþeodegum cyninge, se wæs on naman Aceia.
 30. <foreign>JU25A/4</foreign> Heo wæs swyðe fæger fæmne.
 31. <foreign>JU25A/5</foreign> Þa wolde se cyning hig gewemman myd hys
fyrenlustum, ond þa cwæð heo to hym, Ic hæbbe mycelne brydguman,
þæt ys Cryst, se gewyrcð raðe mynne teonan on ðe.
 33. <foreign>JU25A/9</foreign> Þa yrsode se cyning wyð hig ærest, ac þa
æt nehstan he ongan hyre arian ond het hyre getymbrian medomlic hus, on
þæt nænig wer næfde ingang, ond he hyre sealde seofon mædeno
þæt hyre þenodon, ond heo þær þeowode gode on fæstenum ond on
gebedum.
 37. <foreign>JU25A/14</foreign> Þonne swa oft swa se cyning wolde feran to
gefeohte wyð hys feondum, þonne ferde he ærest to þysse Crystes
fæmnan ond bæd hig þæt heo for hym gebæde to hyre gode.
 40. <foreign>JU25A/18</foreign> Þonne dyde heo swa.
 40. <foreign>JU25A/18</foreign> Þonne afylde he symle hys fynd ond he com eft ham
symle gesund ond gesygefæsted.
 42. <foreign>JU25A/20</foreign> Þa æfter twentigum gearum þa ætywde
þysse fæmnan heofonlicu gesyhð ond hyre bebead þæt heo ferde eft to
Rome.
 43. <foreign>JU25A/22</foreign> Þa geþrowode heo þær martyrdom for
Cryste.
 44. <foreign>JU25A/23</foreign> Þa eode se cyning to Romeburge gerefan to þam
ylcan þe hig ær gemartyrode ond bæd þæt he hete hyne beheafdian.
 46. <foreign>JU25A/25</foreign> Þa frægn se burhgerefa hyne hwæt he
wære.
 47. <foreign>JU25A/26</foreign> Ic eom Aceia, mynre þeode cyning.
 47. <foreign>JU25A/27</foreign> Þa cwæð se gerefa, Hu myht þu for Cryste
sweltan, nu ðu eart hæðen?
 48. <foreign>JU25A/28</foreign> Þa cwæð se cyning, Ic gelyfe þæt mynes
blodes agotenys me gelæde on godes gesyhðe.
 50. <foreign>JU25A/30</foreign> Ond þa on þære godes andetnysse he geendode
hys lyf.
 51. <foreign>JU26A/1</foreign> On þone syx ond twentigoðan dæg þæs
monðes byð þæra æðelra wera gemynd Johannes ond Paules, þæra
lychoma restað on Romebyrig.
 53. <foreign>JU26A/3</foreign> Hig wæron acennede of Constantines sidan þæs
myclan caseres, þæt ys of gestreonde, ond hig wæron swyðe crystene
weras.
 55. <foreign>JU26A/6</foreign> Ac Julianus se hæðena casere ongan hig nydan
þæt hig deofolgyldum guldon ond þam gelyfdon.
 56. <foreign>JU26A/8</foreign> Þa hig þæt ne geþafedon, þa sende he hig
Terrentianum hys cempena ealdormen, ond se het anne seað adelfan on nyht
bynnan hyra huse, ond he bebead þæt hig man on þam beheafdode, swa
þæt ne wæs nænig tacen hyra cwale ofer eorðan gemeted.
 60. <foreign>JU26A/13</foreign> Þa sona forwearð Julianus se casere.
 60. <foreign>JU26A/14</foreign> Æfter þysum com an stræl of heofonum ond
hyne gewundode on his oðer gewenge, ond he þa swealt sona.
 62. <foreign>JU26A/16</foreign> Ond þæs mannes sunu awedde þe hig ær
beheafdode.
 64. <foreign>JU29A/1</foreign> On þone nigon ond twentigoðan dæg þæs
monðes byð þæra eadigra apostola þrowung Petrus ond Paulus.
 65. <foreign>JU29A/3</foreign> Þa Neron se casere on Rome acwealde, Petrus on
rode ond Paulus myd sweorde.
 66. <foreign>JU29A/4</foreign> Þas weras syndon þa twegen candelstafas þa
lyhtað beforan Gode.
 67. <foreign>JU29A/6</foreign> Ond hig habbað swa mycele myhte þæt hig magon
þone heofon belucan þam ðe hig wyllað ond eac inlætan þa ðe hig
wyllað, forþam ðe hyra tungan syndon heofena rices cægan.
 70. <foreign>JU29A/9</foreign> Þas weras Petrus ond Paulus wæron oft
syððan æfter hyra þrowunge for mannum gesewene on crystenra manna
geendunge, hwylum begen samod, hwylum hyra oðer onsundrum.
 73. <foreign>JU29A/13</foreign> Ond on þam cyrcum þe on hyra naman gehalgode
syndon ge æt Rome ge feor ge wide geond myddaneard ma heofonlicra wundra
gewurdon þonne ænig deadlic man asecgan mæge.
 77. <foreign>JU29B/1</foreign> On þone ylcan dæg byð þæs bisceopes
gewytennys, se wæs nemned sanctus Cassius.
 78. <foreign>JU29B/2</foreign> He wæs on þære byrig seo wæs haten
Narmenti.
 79. <foreign>JU29B/3</foreign> Þæs bysceopes þeaw wæs þæt he sang
æghwylce dæge mæssan gode to lofe myd swyðe mycelre meagolmodnysse
ond myd wependum tearum, ond he wæs swyðe ælmysgeorn.
 81. <foreign>JU29B/6</foreign> Þa ætywde ure dryhten on nyht sumum
mæssepreoste ond hyne het gangan ond secgan þam bysceope þæt he ne
geswyce na þæs þe he to gode dyde, ond he cwæð to hym, Saga hym
þæt he cymð to me æt þæra apostola tyde Petrus ond Paulus, ond
ic hym gylde hys mede.
 85. <foreign>JU29B/12</foreign> Þa ne dorste se mæssepreost þæt þam
bysceope secgan, forþam þe hyt wæs þa þære tyde neah.
 87. <foreign>JU29B/14</foreign> Þa ætywde drihten eft þam mæssepreoste
ond hyne myd wordum þreade ond hyne het secgan þa ylcan word þe he hym
ær bebead.
 89. <foreign>JU29B/16</foreign> Ond þa gyt agælde se mæssepreost hyt ond
hyt hym ne sæde.
 90. <foreign>JU29B/18</foreign> Þa ætywde hym dryhten þryddan syðe ond
hyne þa þreade myd þearlwyslicere swingle for hys ungehyrsumnysse.
 91. <foreign>JU29B/20</foreign> Þa eode se mæssepreost to þam bysceope ond
sæde þæt hym beboden wæs ond onfeold hys hrægl æt hys
sceoldrum ond hym eowde þa læla þære swyngellan þe he from dryhtne
onfeng.
 94. <foreign>JU29B/24</foreign> Þa wæs se bysceop mycle þig reðran on
godum weorcum þe he ymbe þa cuðlican mede gehyrde.
 96. <foreign>JU29B/26</foreign> Þa æfter seofen gearum se bysceop forðferde
naht lange æfter þam þe he hæfde mæssan gesungen æt þæra
apostola tyde, swa hym ær gesæd wæs.
 99. <foreign>JU30A/1</foreign> On þone þrytegoðan dæg þæs monðes
byð þæs bysceopes gemynd sancte Marcialis.
 100. <foreign>JU30A/2</foreign> Þone sanctus Petrus sylf gehalgode ond gelærde
ond hyne onsende myd twam mæssepreostum to Galwala mægðe to þære
ceastre þe ys nemned Limouex.
 102. <foreign>JU30A/5</foreign> Þa forðferde þæra mæssepreosta oðer
on þam syðfate.
 103. <foreign>JU30A/7</foreign> Þa cyrde se bysceop eft to Rome ond sæde
Sancte Petre hu hys syðfæt wæs geletted.
 104. <foreign>JU30A/8</foreign> Ða cwæð sanctus Petrus, Gang eft to
þære byrgenne ond sege hym þæt he arise ond fere myd þe to
þære ylcan lare þe ic hym ær bebead.
 106. <foreign>JU30A/11</foreign> Þa wæs hyt eal swa geworden, ond þa
ceastergewaran þurh hyra lare onfengon sona godes geleafan þa ðe wæron
ær swyðe heardes modes ond swyðe torcyrres to Crystes geleafan.
 109. <foreign>JU30A/15</foreign> Ond on þære cyrcan gewurdon manege wundru
þe þyses bysceopes lychama on resteð.
 110. <foreign>JU30A/17</foreign> Þæt wæs þæra wundra sum þæt
twegen men on sumum ende þære cyrcan hig geþeoddon hig tosomne myd
unryhthæmede.
 112. <foreign>JU30A/19</foreign> Þa wæron hig sona aworpene of þære
cyrcan, swa hig sylfe nyston hu þæt gedon wæs.
 114. <foreign>JU30A/21</foreign> Næs þær duru ontyned ,ne weall toslyten
,ne eahþyrl geopenod.
 115. <foreign>JU30A/22</foreign> Ond þa ne myhte hyra naðer fram oðrum beon
adyded, ærþam on morgen heora unryhtwysnys wæs geopenod eallum folce,
ond myd þæs folces bene hig wæron gefreod fram þære sceandlican
dæde.
 118. <foreign>JU30A/27</foreign> Þonne se monoð byð geendod þe we nemnað
se ærra lyða, þonne byð seo nyht VI tyda lang ond se dæg XVIII tyda
lang.
 120. <foreign>JY00A/1</foreign> On þone seofoðan monað on geare þone we
nemnað on lyden Iulius, forþam ðe ealde men hæðene nemdon þone
monoð þam naman on þæs caseres arweorðnysse þe Iulius wæs
nemned, forþam þe he wæs on þam monðe acenned.
 123. <foreign>JY00A/5</foreign> Þone monað we nemnað on ure geðeode se
æftera lyða.
 123. <foreign>JY00A/6</foreign> On þam monðe byð XXXI daga.
 125. <foreign>JY02A/1</foreign> On þone æfteran dæg þæs monðes byð
þæra martyra gemynd on Rome sancti Processi ond sancti Martiniani.
 126. <foreign>JY02A/3</foreign> Be þam sæde sanctus Gregorius þæt sum
æðele wif on Rome ond swyðe æwfæst heo sohte gelome þyssa
martyra cyrcan.
 128. <foreign>JY02/5</foreign> Þa gemette heo sume dæge þær ute standan
twegen godes þeowas on ælþeodiglicum gegyrlan, ond þa cwædon hig to
hyre.
 130. <foreign>JY02A/8</foreign> Wif, gif þu secest unc, þonne sece wit þe on
domesdæg ond þe gearwiað swa hwæt swa magon.
 132. <foreign>NO11A/1</foreign> On þone XI dæg þæs monðes bið sancti
Martines gewytennys þæs halgan bysceopes, þæs lychama resteð on
þære mægðe þe ys nemned Gallea ond on þære ceastre Toronice
þa we nemnað Turnum.
 135. <foreign>NO11A/4</foreign> Sancti Martynes æryste wundor wæs þæt
hym com ongean an þearfende man nacod on cealdum wyntra.
 136. <foreign>NO11A/6</foreign> Þa tocearf he hys scyccel on twa ond þa hyne
gesealde healfne þam þearfendum men, ond myd healfum he hyne sylfne eft
gegyrede.
 138. <foreign>NO11A/9</foreign> Ond þa þære ylcan nyht ætywde ure dryhten
hyne hym on þam ylcan gegyrlan þe he þam þearfendum men ær gesealde
ond cwæð, Ongit nu þysne gegyrlan.
 141. <foreign>NO11A/12</foreign> Ond sanctus Martinus aweahte þry men of deaðe
þurh Crystes fultum, ond he gecyste þone man þe wæs egeslice hreof,
ond he wæs sona hal.
 143. <foreign>NO11A/15</foreign> Ond an scyp wæs syncende on sæ for anum
myclum storme.
 144. <foreign>NO11A/16</foreign> Þa genemde þæra scypmanna an sanctus
Martynus ond hyne bæd hylpes.
 145. <foreign>NO11A/18</foreign> Þa stylde se storm sona, ond seo sæ wearð
eft smylte, ond hig comon gesunde to hyðe.
 147. <foreign>NO11B/1</foreign> On þone ylcan dæg byð twegra haligra wera
tyd þa wæron nemnede sanctus Minas ond sanctus Eliodorus.
 148. <foreign>NO11B/3</foreign> Þa wæron ærest caseres cempan, ond hig
gelyfdon eft on Cryst ond for hym martyrdom þrowedon on Dioclitianus dagum
þæs caseres.
 150. <foreign>NO11B/5</foreign> Ond se heretoga wæs nemned Pyrrus, he het hig
beheafdian for Cristes geleafan.
 153. <foreign>NO15A/1</foreign> On þone XV dæg þæs monðes byð
þæs bysceopes tyd se wæs nemned sanctus Mynus, ond his diacones nama
wæs Senneus.
 155. <foreign>NO15A/3</foreign> Þes bysceop wæs acenned on þære ceastre
þe ys nemned Drasythio, ond on þære ceastre þe ys nemned Leila he
gedyde mænig heofonlic wunder.
 157. <foreign>NO15A/6</foreign> He eode drygum fotum ofer wæter, ond he
geþrowode martyrdom for Cryste on þære ceastre þe ys nemned
Malhþar.
 159. <foreign>NO15A/9</foreign> Þær twegen arlease gebroðro hyne nyddon
þæt he weorðode sunnan deofulgyld.
 160. <foreign>NO15A/10</foreign> Þa he þæt nolde, þa stycodon hig hyne myd
hyra sperum, oðer foran, oðer hyndan.
 161. <foreign>NO15A/12</foreign> Þa cwæð he to þam broðrum, To morgen to
þysse tyde yncer ægðer ofslyhð oðerne on þysse ylcan stowe, ond
hundas licciað eowre blod, ond fugelas fretað incer flæsc, ond yncer wif
beoð on anum dæge wudewan.
 164. <foreign>NO15A/17</foreign> Þa gelamp þæt hig huntedon on mergen on
þære ylcan stowe.
 165. <foreign>NO15A/18</foreign> Þa gearn sum hynd betweox þam gebroðrum, ond
hig sceoton hyra strælas to þære hynde on twa healfa tosomne.
 167. <foreign>NO15A/20</foreign> Ond þa becom þæs yldran stræl on
þæs gingran ynnoð, ond þæs gyngran stræl on þæs yldran
breost ond hig wæron sona deade on þære ylcan stowe þe hig ær
þone godes man slogon.
 170. <foreign>NO15A/24</foreign> Ond sanctus Mylas ys bebyrged on þam tune þe
is nemned Malchan, ond þær beoð mycele tacnu æt hys byrgenne.
 172. <foreign>NO17A/1</foreign> On þone seofenteoðan dæg þæs monðes
byð þære halgan abbudessan gewytennys on Brytene þære nama wæs
sancta Hylda.
 174. <foreign>NO17A/3</foreign> Heo wæs seo æryste tymbiend þæs mynstres
þe ys nemned Steorneshealh.
 175. <foreign>NO17A/5</foreign> Hyre fæder nama wæs Hereric ond hyre moder
nama wæs Bregoswyð.
 176. <foreign>NO17A/6</foreign> Ond þære meder wæs on slæpe ætywed
þa heo myd þam bearne wæs þæt hyre man stunge ane syle on þone
bosum, ond seo ongunne scynan ofer ealle Brytene.
 178. <foreign>NO17A/9</foreign> Þæt tacnode þone hlysan þære fæmnan
halignysse.
 179. <foreign>NO17A/10</foreign> Ond sancta Hylda wæs XXXIII geara on læwedum
hade and XXXIII geara under haligryfte, ond heo þa gewat to Cryste.
 181. <foreign>NO17A/13</foreign> Ond hyre godes þeowa sum geseah hu englas hyre
gast to heofenum læddon, ond heo glytenode on þæra engla mydle swa
scynende sunne oððe nigslycod hrægel.
 183. <foreign>NO17A/16</foreign> Ond seo ylce godes þeowen gehyrde on þa ylcan
tyd þa heo gewat wundorlicre bellan sweg on þære lyfte, ond heo geseah
eac þæt englas hofon up ongean hyre gast swyðe mycle ond wundorlice
Crystes rode, ond seo scean swa heofenes tungol.
 187. <foreign>NO17A/21</foreign> Ond myd swylcere blysse Sancta Hyldan gast wæs
gelæded on heofenas cyneþrym, þær heo nu a butan ende gesyhð urne
Dryhten, þæs wyllan heo ær fremede þa hwyle heo on lyfe wunode on
hyre lychaman.
 191. <foreign>NO22A/1</foreign> On þone XXII dæg þæs monðes byð
sancta Cecilian þrowung þære halgan fæmnan.
 192. <foreign>NO22A/2</foreign> Seo wæs on hyre geogoðe æðelum were
beweddod, ond se wæs hæðen ond heo wæs cristen.
 193. <foreign>NO22A/4</foreign> Heo wæs gegyred myd hæran æt hyre
lychaman, ond on ufan þære hæran heo wæs gegyred myd golde awefenum
hrægelum.
 195. <foreign>NO22A/7</foreign> Ond on þære nyhte þa heo wæs in
gelæded on þone brydbur, þa sæde heo þam brydguman þæt heo
gesawe engel of heofenum, ond se wolde hyne slean myd færdeaðe, gif he
hyre æfre onhryne myd unclænre lufon.
 198. <foreign>NO22A/11</foreign> Þa gelærde heo þone brydguman þæt he
onfeng fullwyhte ond on god gelyfde.
 200. <foreign>NO22A/13</foreign> Þa he gefullod wæs ond yneode on þone
brydbur, þa stod se engel big hyre myd scynendum fyðerum ond hæfde
twegen beagas on hys handa, þa glysnodon hwylum swa rosan blosman, hwylum swa
lilian blostman.
 203. <foreign>NO22A/17</foreign> and þa sealde he oðerne þæra beaga
þære fæmnan and oðerne þam brydguman and cwæð, Healdað ge
þas beagas myd clænlicum dædum, forþam ðe ic hig brohte yne of
godes neorxnawange.
 206. <foreign>NO22A/21</foreign> Þeos fæmne geþrowode martyrdom for Cryste.
 207. <foreign>NO22A/22</foreign> Almatheus hatte Romeburge gerefa.
 207. <foreign>NO22A/23</foreign> He nydde hig þæt heo Cryste wyðsoce.
 208. <foreign>NO22A/24</foreign> Þa heo þæt ne geþafode, þa het he hig
belucan on byrnendum baðe, on þam heo wæs dæg ond nyht, swa heo na ne
geswætte.
 210. <foreign>NO22A/27</foreign> Þa eode hyre se cwellere to myd sweorde, ond he
hig sloh þrywa myd þam sweorde ond he ne myhte hyre þæt heafod of
aslean.
 212. <foreign>NO22A/29</foreign> Ac heo gebæd hig to þam papan, se wæs
haten Urbanus, ond þa beforan þam papan heo todælde eall þæt hyre
wæs ond hym gesealde ond cwæð to hym, þyssa þreora daga fæc ic
me abæd æt dryhtne þæt ic þe þys sealde, þæt ðu gehalgie
myn hus to cyrcan.
 216. <foreign>NO22A/35</foreign> Ond heo þa onsende hyre gast to gode.
 217. <foreign>NO23A/1</foreign> On þone þreo ond twentigoðan dæg þæs
monðes byð sancti Clementis tyd þæs papan.
 218. <foreign>NO23A/2</foreign> Þone Sanctus Petrus sylf gehalgode to papan and
hym sealde þa ylcan myhte þe Dryhten Cryst hym sealde þæt he heofna
rices cægan and helle geweald ahte.
 220. <foreign>NO23A/6</foreign> Þar þes Clementes gedyde þurh hys gebed
þæt of þære eorðan wæter upp arn, þær ær nænig wylm
ne wæs.
 222. <foreign>NO23A/8</foreign> Ond Traianus se casere onsende hys heretogan, se
wæs on naman Aufidianus, ond se nydde þysne Clementem þæt he Cryste
wiðsoce.
 224. <foreign>NO23A/11</foreign> Þa ne myhte he hyne oncyrran.
 225. <foreign>NO23A/11</foreign> Þa het he hym gebyndan anne ancran on hys
sweoran ond hyne forsendan on sæ.
 226. <foreign>NO23A/13</foreign> Þa stodon crystene men on þam waroðe ond
weopon, ond þa adruwode seo sæ XXX mila.
 227. <foreign>NO23A/15</foreign> Þa eode þæt crystene folc on þa sæ,
ond hig gemytton þær stænen hus fram dryhtne gegearwod, on þam wæs
geseted Clementes lychama on stænenre earce, ond se ancra þær wæs
big geseted myd þam he wæs ær on þa sæ onsended.
 231. <foreign>NO23A/20</foreign> And æghwylce geare syððan æt hys tyde se
sæ gearwode drigne syðfæt seofen dagas tocumendum mannum to hys
cyrcan.
 233. <foreign>NO23A/22</foreign> Seo cyrce ys on þrym mylum fram þære
eorðan on þære sæ, ond heo ys on easteweardre Ralia mægðe.
 234. <foreign>NO23A/24</foreign> Þær hwylon sum wyf on þære cyrcan
ofergeat hyre cyld slæpende, ond seo sæ fleow ymbe þa cyrcan.
 236. <foreign>NO23A/26</foreign> Þa æfter geares fæce þa þæt folc
eft þyder com to Clementes tyde, þa gemetton hig þæt cyld lyfigende
ond slapende on þære cyrcan, ond hyt ferde myd hys meder.
 239. <foreign>NO23B/1</foreign> On þone ylcan dæg byð þære halgan
wudewan gemynd þære nama ys Felicita.
 240. <foreign>NO23B/2</foreign> Seo þrowode for Cryste myd hyre seofon sunum.
 241. <foreign>NO23B/3</foreign> Heo gelærde þa hyre suna to godes geleafan,
ond heo acende hyg gode myd gaste þa ðe heo myd lychaman on myddangearde
gebær.
 243. <foreign>NO23B/6</foreign> Þeos wyduwe is mare þonne martyre.
 243. <foreign>NO23B/7</foreign> Heo onsende hyre seofen suna to heofena rice, swa
oft heo wæs dead beforan hyre sylfre.
 244. <foreign>NO23B/9</foreign> Heo ondred þæt, gif þa suna ofer hig
lyfedon, ond heo wæs fægnigende þa hig swulton.
 246. <foreign>NO23B/11</foreign> Heo wyscte þæt heo nanne æfter hyre ne
forlete, þe læs, gif hyra hwylc wære hyre oferstealla, þæt se ne
myhte on heofenum beon hyre efngemæcca.
 249. <foreign>NO24A/1</foreign> On þone feower ond twentygoðan dæg þæs
monðes byð sancti Crissogones tyd ond þrowung.
 250. <foreign>NO24A/4</foreign> Se wæs beorht myd eorðlicere æðelnysse
ond wundorlicra on godcundre snytro.
 251. <foreign>NO24A/7</foreign> Þam Crissogone Deoclitianus se casere gehet
ealdordomes medomnysse, gif he wolde forlætan Crystes geleafan.
 253. <foreign>NO24A/9</foreign> Þa cwæð he to þam casere, Ic aworpe þa
myht fram me þe me fram þe gehaten ys swa þæt lam þe ic myd mynum
fotum on trede.
 255. <foreign>NO24A/11</foreign> Ða het se casere hyne beheafdian ond weorpan
þone lychaman ond þæt heafod on sæ.
 256. <foreign>NO24A/14</foreign> Ond þa sum halig mæssepreost feng to þam
lychaman þe þar aworpen wæs to þam waroðe, ond he hyne arweorðlice
bebyrigde, ond eft þurh godes ætywednesse he funde þæt heafod,
þæt hyt seo sæ upwearp, ond he þæt ða bær ond alede hyt to
þam lychaman.
 261. <foreign>NO28A/1</foreign> On þone ehta ond twentygoðan dæg þæs
monðes byð þæs bysceopes þrowung sancti Saturnini.
 262. <foreign>NO28A/3</foreign> Se wæs on þære ceastre þe ys nemned
þolosane, ond þa for þæs bysceopes halignysse geswigdon eall þa
deofolgyld þe hig ær on þære ceastre beeodon.
 264. <foreign>NO28A/6</foreign> and þa syððan forþam yrsodon þa
hæðenan ceastergewaran wyð hyne and gebundon þone halgan bysceop be
þam fotum on sumne fearr ond þone gegremedon þæt he hleop on unsmeðe
eorðan ond þam bysceope þæt heafod tobeot, ond ealle hys lymu wæron
toslytene, ond he þa Criste hys sawle ageaf.
 269. <foreign>NO28A/11</foreign> Ond twa crystene wyf ahyddon þone lychaman under
myclum stangefealle, oð þæt ðæra bysceopa sum þe hys
æfterfyligend wæs getymbrede fægere cyrcan ond on þa þone lychaman
gesette.
 273. <foreign>NO28B/1</foreign> On þone ylcan dæg byð sancti Crisantes tyd
þæs æðelan weres.
 274. <foreign>NO28B/2</foreign> Þone hys yldran befæston on his cnyhthade to
Alexandrea ceastre sumum woruldwysan men þæt he æt þam leornode þa
seofon cræftas on þam beoð gemeted ealle weoruldwysdomas.
 276. <foreign>NO28B/6</foreign> Þæt ys ærest <foreign>arythimetica</foreign>, þæt ys
þonne rymcræft, ond <foreign>astraloia</foreign>, þæt ys þonne tungolcræft, ond
<foreign>astronomia</foreign>, þæt ys tungla gang, ond <foreign>geometrica</foreign>, þæt ys
eorðgemet, ond <foreign>musica</foreign>, þæt ys dreamcræft, ond <foreign>mechanica</foreign>,
þæt ys weoruldweorces cræft, ond <foreign>medicina</foreign>, þæt ys læcedomes
cræft.
 281. <foreign>NO28B/12</foreign> Þa he þas cræftas ealle hæfde
þurhsmeade, þa com he to sumum mæssepreost.
 282. <foreign>NO28B/15</foreign> Þa lærde se hyne godcunde gewrytu.
 283. <foreign>NO28B/17</foreign> Þa forlet he þa woruldgewrytu ond lufode þa
godcundan gewritu ond onfeng fulwyhte ond gode þeowode on clænnysse.
 284. <foreign>NO28B/19</foreign> Þa he þa wæs on þære iugoðe, þa
ongunnon hys yldran hyne laþian to brydþyngum.
 286. <foreign>NO28B/19</foreign> Þa wyðsoc he þam.
 286. <foreign>NO28B/24</foreign> Þa het se fæder gefrætewian sum hus myd
mycelum fægernyssum ond het beran on þæt hus manegra cynna symbel ond
het þone cnyht lædan on þæt hus ond het fif mædenu swyðe
geglengede gangan on þæt hus.
 289. <foreign>NO28B/26</foreign> Þa onhylde se halga cnyht hys ansyne on dune ond
nolde hig na geseon, þe ma ðe V næddran crupon on þæt hus.
 291. <foreign>NO28B/28</foreign> Ond þa sona eode slæp on þa mædenu, ond
hig slepon dæg ond nyht swa lange swa hig on þam huse wæron.
 293. <foreign>NO28B/31</foreign> Þa het se fæder hym gelædan to swyðe
gleawe, seo wæs gefrætwod myd golde ond myd gymmum, þæt seo sceolde
hys geþoht oncyrran, þære nama wæs Darie.
 296. <foreign>NO28B/32</foreign> Þa gelærde he þa to Crystes geleafan, ond
hig lyfedon hym þa samod on clænnysse ond samod hyra lif geendodon on
martyrdome ond samod restað on anre byrgenne, ond þa gastas samod gefeoð
on anum wuldre.
 299. <foreign>NO28B/36</foreign> Ond god dyde þurh hig manege wundru ge þurh
lifigende ge þurh forðfarene.
 301. <foreign>NO30A/1</foreign> On þone þryttygoðan dæg þæs monðes
byð sancte Andreas tyd þæs apostoles.
 302. <foreign>NO30A/2</foreign> He wæs sancte Petres broðer ond he wæs se
æresta dryhtnes þegen ond he ys cweden se wlytega dryhtnes þegen,
forþam ðe he wæs wlitig on lychaman ond he wæs wlitig on mode.
 305. <foreign>NO30A/6</foreign> Ond æfter Cristes upastigennysse he gecyrde twa
mægða to godes geleafan, þa wæron þus genemned, Scyððiam þa
mægðe ond Achaiam þa mægðe.
 307. <foreign>NO30A/9</foreign> Ond on Patria þære ceastre he wæs ahangen
on rode ond myd mycele leohte he onsende hys gast to gode.
 309. <foreign>NO30A/11</foreign> Ond Egeas se ealdorman se þe hyne het ahon þyg
ylcan dæge he wæs fram deofle forbroden ond he sweolt.
 310. <foreign>NO30A/13</foreign> Ond þæs Egeas broðor, se wæs on naman
Stratohles, ond Egeas wyf, þære nama wæs Maximille, hig bebyrigdon
Andreas lichaman myd wyrtgemengnyssum ond myd swetum stencum.
 313. <foreign>NO30A/17</foreign> Ond on Constantines dagum þæs caseres Andreas
lic wæs þanon alæd on þa ceastre þe ys nemned Constantinopolim.
 316. <foreign>NO30A/20</foreign> Þonne se monað byð geendod þe we nemnað
blodmonað, þonne byð seo nyht XVI tida lang, ond se dæg VIII tida.
 318. <foreign>DE00A/1</foreign> On þam twelftan monðe on geare byð an ond XXX
daga.
 318. <foreign>DE00A/2</foreign> Se monað ys nemned on leden Decembris ond on ure
geþeode se ærra geola.
 319. <foreign>DE00A/3</foreign> Forþam þa monðas twegen syndon nemde anum
naman, oðer se ærra geola, oðer se æftera, forþan ðe hyra oðer
gangeð beforan þæra sunnan, ærþon ðe heo cyrre hig to þæs
dæges lenge, oðer æfter.
 323. <foreign>DE10A/1</foreign> On þone teoðan dæg þæs monðes byð
sancta Eulalian þrowung þære fæmnan, seo wæs on þære
mægðe þe ys nemned Hisponia ond on þære ceastre þe ys nemned
Barcilona.
 325. <foreign>DE10A/4</foreign> Seo fæmne wæs XIII geare þa Datianus se
gerefa ferde on þa ceastre crystene men to nydanne fram Crystes geleafan.
 327. <foreign>DE10A/7</foreign> Þa eode þæt mæden hym ongean ond
cwæð, þu godes feond, tohwan gangest þu on þas burh ond tohwan ehtst
þu crystenra manna, ond tohwon tylast þu þæt ðu forleose godes
fæmnan?
 330. <foreign>DE10A/10</foreign> Þa yrsode he ond gebealh hyne ond het hig
aðenian on yren bed ond hig begeotan myd weallende leade, ond hyre þæt
ne geeglode.
 332. <foreign>DE10A/13</foreign> Þa het he hig don on fyrenne ofen, þa ne
gederede hyre þæt.
 333. <foreign>DE10A/15</foreign> Þa het he hys leasere hig behamelian ond hig
þa nacode geunarian.
 334. <foreign>DE10A/17</foreign> Þa cwæð heo, Ic wat for hwæne ic þys
þrowige, efne for Cryst.
 335. <foreign>DE10A/18</foreign> Þa het he hig lædan to beheafdinge.
 336. <foreign>DE10A/19</foreign> Þa cwæð heo to hym, Ic cume eft on
domesdæg ond þe þonne wrege beforan Crystes þrymselte, ond þu
þonne ongitst þu myne ansyne.
 338. <foreign>DE10A/22</foreign> Ond sona swa hig man heafdode, þa com þær
fæger culfre of þam lichaman ond fleah ymbe þone lychaman ond hyne
freode ond þa fleah to heofenum.
 340. <foreign>DE10A/25</foreign> Ond hyre lychama resteð on Barcilonia ceastre.
 342. <foreign>DE13A/1</foreign> On þone XIII dæg þæs monðes byð
sancta Lucian tyd þære æðelan fæmnan.
 343. <foreign>DE13A/2</foreign> Seo wæs on þære mægðe þe ys nemned
Sicilia mægðe ond on þære ceastre þe ys nemned Siracusana.
 344. <foreign>DE13A/4</foreign> Þa þreatode hig þære mægðe ealdorman,
se wæs on naman Fascassius, myd myclum wytum to deofolgyldum ond cwæð
hyre to, Gif þu nelt forlætan þone Crystes geleafan, ic þe hate
lædan to forlegeswifa huse ond þe ðær bysmrian.
 348. <foreign>DE13A/9</foreign> Þa cwæð heo, Nys me þynes weales hæmed
næfre þe leofre þe me nædre toslyte.
 349. <foreign>DE13A/11</foreign> Þa gesealde he þa fæmnan his leaserum ond
cwæð, Bysmriað hig, oð þæt heo dead sig.
 351. <foreign>DE13A/13</foreign> Þa hig þa woldon hig lædan, þa ne myhton
hig nahwyder hig onstyrian.
 352. <foreign>DE13A/14</foreign> Þa eodon heora manege of þæs ealdormannes
þenungwerode.
 353. <foreign>DE13A/15</foreign> Sume sceufon, sume tugon ond swyðe swætton
oð þæt hig geteorode wæron, ond seo godes fæmne hwæðre stod.
 355. <foreign>DE13A/18</foreign> Þa brudon hig rapas on hyre handa ond on hyre
fet ond hig tugon myd þam, ond hig ne myhton hig þa git anne fotlast
furður ateon.
 357. <foreign>DE13A/20</foreign> Þa het se wælgrymma ealdorman hig myd sweorde
wundian on þone ynnoð, ond þa cwæð heo to þam crystenan mannum
þe hyre ymbestodon, þære tyde ys neah þæt godes cyrce hafað sybbe
on eorðan ond crystene men.
 360. <foreign>DE13A/25</foreign> And Dioclitianus, se hæðena casere þe nu
rixað, byð of hys rice aworpen, ond Maximianus his gerefa byð todæge
dead, ond ic beo eower þyngere to gode, gif ge habbað godes geleafan ond
hys wyllan doð.
 363. <foreign>DE13A/29</foreign> Ond se ealdorman þe hig wundian het beforan hyre
eagum wæs gebunden myd ysenum racenteagum ond wæs gelæded to Rome, ond
eall Romana dugoð hyne gedemde to deaðe, and he wæs þær heafde
beheawen, ond hys þæt synnige blod wæs agoten on þa wrace hyre
þæs unsceððian blodes.
 368. <foreign>DE13A/35</foreign> Ond sancta Lucian ær ne gewat, ær hyre com
to godes sacerd ond hyre gesealde husl, ond heo þa hyre to gode gebæd ond
hyre gast ageaf.
 371. <foreign>DE13B/1</foreign> On þone ylcan dæg byð þæs læces tyd
sancti Ursicine, se wæs on Rauenna þære ceastre.
 372. <foreign>DE13B/2</foreign> Þa nydde Paulinus se dema hyne þæt he
sceolde Crystes geleafan forlætan oððe beon beheafdod.
 373. <foreign>DE13B/5</foreign> Þa hyne man lædde to þære beheafdinge,
þa getweode hyne on hys mode ond wolde gecyrran to þam deofolgyldum.
 375. <foreign>DE13B/7</foreign> Þa clypode sum Crystenman ond cwæð,
Ursicine, ær þu hældest oðre men ond nu þu wundast þe sylfne.
 377. <foreign>DE13B/9</foreign> Ond þa gehreow hym þæt hyne æfre swa on
his geþohte getweode, ond he geþrowode martyrdom for Cryste ond gode ageaf
þone deorwyrðan gym þone þe deofol wolde gereafian, þæt ys seo
halige sawl.
 381. <foreign>DE14A/1</foreign> On þone feowerteoðan dæg þæs monðes
byð sancte Hygebaldes gewytennys þæs halgan abbudes, þæs lychama
resteð on Lyndesse mægðe.
 383. <foreign>DE14A/3</foreign> Be þam wrat Beda se leornere on Angelcynnes bocum
þæt he wære haliges lyfes ond swiðe clænes.
 385. <foreign>DE21A/1</foreign> On þone XXI dæg þæs monðes byð sancte
Thomas tyd þæs apostoles, se wæs on Grecisc nemned <foreign>didimus</foreign> ond on
Romanisc <foreign>geminus</foreign>, þæt ys on ure geþeode getwyn.
 387. <foreign>DE21A/4</foreign> Forþam he wæs swa geciged forþam ðe he
wæs urum hælende gelic on menniscre onsyne.
 389. <foreign>DE21A/6</foreign> Ond æfter Crystes upastigennysse he gelærde
monige þeode to Crystes geleafan, Warðwara ond Medware ond Persware ond
Hyrcanas ond Bactrianas ond twa Indea mægðe.
 391. <foreign>DE21A/9</foreign> And he þurhferde hæðenre þeode eorð ond
myddangeardes eastdæl.
 392. <foreign>DE21A/11</foreign> Ond myd Indeum he getymbrede hyra cyninges healle
on heofonum, se wæs on naman Gundaforus, ond þæt geseah þæs
cyninges broðor, þæs sawl wæs on heofenas gelæded myd godes
englum, þæt seo heall wæs getymbred ynnan ond utan myd grenum ond myd
hæwenum ond myd hwytum.
 397. <foreign>DE21A/16</foreign> Ond se wæs eft lyfigende on eorðan se ðe
sæde þæt hyt wære þus getymbred on heofenum.
 398. <foreign>DE21A/18</foreign> Ac on oðre Indea mægðe Mygdæg se cyning
ond hys ealdorman se wæs on naman Caritius, he nydde þysne Thomum þæt
he weorðode sunnan deofolgyld.
 400. <foreign>DE21A/22</foreign> Þær wæs þære sunnan anlycnys geworht
of golde, ond heo wæs on gyldenum scryde, ond æt þam wæron gyldene
hors, ond on þam wæron þa wealdleðer swa upgetiged, swa swa hig urnon
to heofenum up.
 404. <foreign>DE21A/26</foreign> Þa þome þæder ineode, þa eode þær
egeslic deofol ut of þam goldgeweorce ond stod beforan hym, ond þæt
goldgeweorc eall todreas, swa swa weax gemylt æt fyre.
 406. <foreign>DE21A/29</foreign> Þa þæra hæðenra bysceopa sum ofsloh
þone Crystes þegn, ond gewrytu secgað hwylum þæt he wære myd
sweorde þurhstungen, hwylum hig secgað þæt he wære mid sperum
ofsticod.
 409. <foreign>DE21A/33</foreign> He þrowode in Calamina on Indea ceastre, ond hys
lychama wæs alæded of Indeum on þa ceastre þe ys nemned Edyssa.
 411. <foreign>DE21A/36</foreign> Þær he ys geseted on sylfrene cyste, ond seo
hangað on sylfrenum racenteagum.
 412. <foreign>DE21A/37</foreign> Ne mæg þær nænig gedwolman lyfian on
þære ceastre ne nænig þæra þe deofolgyld begangað, ne næfre
syððan ne myhton ælreorde þeode hergian on þa ceastre.

END_TEXT
START_TEXT

Mart 2.2.1 (Kotzor)
B19.2.2.1.
Cambridge, Corpus Christi College, MS. 196 (lost leaf): Kotzor 1974, 87.



 1. <foreign>MA17A/1</foreign> On ðone seofonteoðan dæg ðæs monðes
byð sancte patrices tyd ðæs halgan bisceopes se gelærde ða
mægðe to geleafan hiebernia, þæt is scotta mægðe.
 4. <foreign>MA17A/5</foreign> <foreign>Hæc in præfatio libro qui vocatur</foreign>.
 4. <foreign>MA17A/5</foreign> spel boc wintres & sumeres.

END_TEXT
START_TEXT

Mart 2.2.2 (Kotzor)
B19.2.2.2.
Cambridge, Corpus Christi College, MS. 196 (lost leaf): Kotzor 1974, 87.



 1. <foreign>MA17A/1</foreign> On ðon seofonteoðan dæg ðæs monðes
martii bið sancte Patrices tyd ðæs halgan bisceopes se gelærde ða
mægðe to geleafan Hiebernia, þæt is scotta mægð.
 4. <foreign>MA17A/5</foreign> His fæder nama wæs Calpurne & his modor
nama wæs conta blata.
 5. <foreign>MA17A/6</foreign> & he sylf wæs on hundteontigum geara & on
an & ðrytegum ða he his gast ageaf.
 6. <foreign>MA17A/8</foreign> & ær ðam ðe he come on scotta mægðe
ða cyld clypedon & cwædon cum sancte Patrice & gehæle us ec.

END_TEXT
START_TEXT

Mart 3 (Sweet)
B19.3.
London, British Library, MS. Add. 23211: Sweet 1885, 177-8.



 2. <foreign>AP14A/1</foreign> Mid hiora fiðra flyhte, & se mon ða gelefde
Gode, & he wæs sungen on deað for Criste, & his noma wæs
Maximus.
 4. <foreign>AP18A/1</foreign> On ðone eahtategðan dæg ðæs monðes
bið/ ðæs halgan biscepes tid, sancte Eleutheri, & his modor,
ðære noma wæs sancte Anthiæ.
 5. <foreign>AP18A/3</foreign> He wæs ðære burge biscep ðe is nemned
Mechania, in Apulia ðære mægðe, ah he geðrowade eft in Rome
martyrdom for Criste.
 7. <foreign>AP18A/5</foreign> Adrianus se casere hine ðreatade ðæt he
Criste wiðsoce.
 8. <foreign>AP18A/6</foreign> Ða he ðæt ne walde, ða heht se casere
gesponnan fiower wildo hors to scride, & hine gebundenne in ðæt
scrid/ asetton, ðæt ða wildan hors scealden iornan on hearde wegas in
westenne, & him ða limo all tobrecan.
 11. <foreign>AP18A/9</foreign> Ða cwom Godes engel of hiofonum, & gestillde
ðæm horssum, & hio gelæddon ðæt scrid on hea dune, ðær
him cwom to monigra cynna wildeor, & wunedon mid hine, & ðonne he
hof his hond upp to hiofonum, ðonne hofon ða deor heora fotas upp, &
heredon god mid hine.
 15. <foreign>AP18A/13</foreign> Ða het se casere his huntan hine ðær
gefeccan/ & hine mid sueorde ofslean.
 16. <foreign>AP18A/15</foreign> Ða cwom stefn of hiofonum, & cwæð,
Cym, min ðeow Eleutherius, mine englas ðec lædað in ða hiofonlican
Hierusalem/.
 17. <foreign>AP18A/17</foreign> Ða feoll his modor ufan on his lichoman, &
cwæð, Min sunu, gemyne ðu mec on ðære ecean reste.
 19. <foreign>AP18A/18</foreign> And se casere hio heht gemartyrian.
 20. <foreign>AP21A/1</foreign> ðon ðe he tuelf gear ðær wunode ða eode
he in ðone gefean ðære ecan eadinesse.
 21. <foreign>AP21A/3</foreign> Ðæs æðelwaldes wunder wæs ðæt he
spræc to his liornæra sumum, & ða feringa oðsuigde he, suæ he
hwæshwegu hercnade.
 22. <foreign>AP21A/5</foreign> Ða frægn se his ðegn hine for hwon he suæ
ded, ða cuðæ he, Hu meahte ic bu somod ge in heofon geheran ge her
spræcan.
 25. <foreign>AP23A/1</foreign> On ðone ðrio & tuentegðan dæg ðæs
monðes bið sancte Iorius tid, ðæs æðelan weres, ðone Datianus
se casere seofon gear mid unasæcgendlicum witum hine ðreade ðæt he
Criste/ wiðsoce, & he næfre hine ofersuiðan meahte, & ða
æfter sefan gearum heht he hine beheafdian.
 28. <foreign>AP23A/5</foreign> Ða he ða wæs læded to ðære
beheafdunga, ða cuom fyr of heofonum, & forbernde ðone hæðnan
casere, & alle ða ðe mid hine ær tintergedon ðone halgan wer.
 30. <foreign>AP23A/7</foreign> Ond he sanctus Georgius him to Dryhtne gebæd,
& ðus cuæð, Hælende Crist, onfoh minum gaste & ic ðec
biddo ðæt suæ hwelc mon ðe mine gemynd on eorðan doe, ðonne
afierr ðu from ðæs monnes husum ælce untrymnesse, ne him fiond
sceððe, ne hungor, ne monncwild, & gif monn minne noman nemneð in
ænigre frecennisse, oððe on sæ, oððe on siðfæte, ðonne
gefylge/ se ðinre mildheortnesse.

END_TEXT
START_TEXT

Mart 4 (Sisam)
B19.4.
London, British Library, MS. Add. 40165A: C. Sisam 1953, 217-20.



 2. <foreign>MY02A/1</foreign> On ðone æfterran dæg þæs monðes
biþ/ ðæs halgan biscopes gemynd Sancte Athanasi.
 3. <foreign>MY02A/2</foreign> He uuæs biscop in ðære miclan ceastre
Alexandria/.
 3. <foreign>MY02A/3</foreign> His halignes uuæs foretacnad on his cneahthade.
 4. <foreign>MY02A/3</foreign> Þære burge biscop ær him wæs nemned
Alexandre, se sæt sume symbeldæge in ðære ciercean, & ða
geseah he ðurh ða eagduru plegean micel cneahta werod bi sæs waroðe,
þara uuæs an Aþanasias.
 7. <foreign>MY02A/6</foreign> Þa ongon he fulwian ða oþere cneahtas on
þæs sæs yþum, & hie eodan him under hond sua he biscop wære.
 8. <foreign>MY02A/7</foreign> & ða sona heht se biscop þone cneht him to
gelædan, & hine lærde gastlicne wisdom, & he uuæs all mid
Godes snyttro gefylled.
 11. <foreign>MY03A/1</foreign> On ðone þriddan dæg ðæs monðes bið
Sancte Alexandres þrowung, þæs iungan papan, in Rome & tuegra
mæssepreosta mid hine, þa wæran nemnede Sanctus Euentiue & Sanctus
þeodolus.
 13. <foreign>MY03A/4</foreign> Ða Aurelianus se gesið se ðær cualde
Cristene/ menn, þa ongon he hie nædan ðæt hie Criste wiþsocen.
 15. <foreign>MY03A/5</foreign> Ða hie ðæt ne geðafodan, þa heht he
sendan/ hie alle þrie in bernendne ofn.
 16. <foreign>MY03A/6</foreign> Þa nolde hie ðæt fyr no bærnan, ða
heht/ he ða mæssepreostas beheafdian & þone papan ofstician.
 17. <foreign>MY03A/7</foreign> Þa sona cuom stefn of heofonum & seo
cuæð, Aurelianus, ðeossum monnum þe ðu her bismerodes him is Godes
neorxnawong ontyned, & þe siendan helle tintergu ontyned.
 19. <foreign>MY03A/9</foreign> Ða sualt he sona ðære ilcan neaht mid
egeslice deaðe, & his wiif, sio wæs on noman Seueriane, hio
bebyrgde ðæs papan lichoman & ðæra mæssepreosta
arweorðlice/ on ðære seofoðan mile from Romebyrg, on ðam wege þe
hatte/ Numentana.
 23. <foreign>MY03A/13</foreign> Ðes Sanctus Alexandre uuæs se fifta papa
æfter Sancte Petre.
 24. <foreign>MY03B/1</foreign> On ðone ilcan dæg biþ sio tiid ðæt
Cristes rod uuæs gemeted ærest, sua us ða halgan gewrioto secgaþ,
on ðone dæg þe we nemnað quinta nonas Maias.
 26. <foreign>MY03B/2</foreign> Ðær cuom upp of ðære eorðan wynsumes
stences rec, þær sio rod uuæs gemeted.
 27. <foreign>MY03B/3</foreign> Ðæt treow uuæs aseted ofer deades monnes
byrgenne & lichoman, & se sona aras, & þurh ðæt wundor
uuæs gecyþed þæt ðet uuæs soðlice Cristes rod.
 29. <foreign>MY03B/6</foreign> Ymb þas dagas utan, hwilum ær, hwilum
æfter, bioð ða þrie dagas on ðam Godes ciercean & Cristes
folc mærsiað letanias, þæt is þonne bene & relicgongas foran
to Cristes upastignesse.
 33. <foreign>MY04A/1</foreign> Gelic agoten fore allum monnum.
 33. <foreign>MY04A/1</foreign> On ðam þrim dagum Cristene menn sceolon
alætan hiera þa woroldlican weorc on ða þriddan tid dæges, þæt
is on undern, & forðgonge mid þara haligra reliquium oþ ða
niogoðan tid, þæt is ðonne non.
 36. <foreign>MY04A/6</foreign> Þa dagas siendan ryhtlice to gefæstanne, &
ðara metta to brucanne þe menn brucaþ on ðæt fiowertiges neahta
fæsten ær Eastrum, & ne bið alefed on ðissum dagum ðæt monn
him blod læte oþðe clæsnungdrencas drince oðþe oht feor gewite
fore worldrices bisigung from ðære stowe þe he sceal Gode
ætþiowian.
 40. <foreign>MY04A/9</foreign> Ðas þrie dagas siendan monnes saule læcedom
& gastlic wyrtdrenc, forþon hie siendon to haldonne mid heortan
onbryrdnesse, ðæt is mid wependum gebedum & mid rumedlicum ælmessum
& fulre blisse allra menniscra fionda, forðon þe God us forgifeð his
eorre, gief we ure monnum forgifað.
 45. <foreign>MY05A/1</foreign> On ðone fiftan dæg þæs monðes bið se
dæg þe ure Dryhten on to hiofonum astag.
 46. <foreign>MY05A/2</foreign> Þy dæge hine gesegon nest his þegnas on
Oliuetes dune, ðær he bletsade hie & ða gewat mid þy lichoman on
hiofon.
 47. <foreign>MY05A/3</foreign> Þy dæge eode sio eorðe in heofon, þæt is
se monn ofer ængla ðrym, & on Oliuetes dune siendan nu get ða
suaþu Dryhnes fotlæsta.
 49. <foreign>MY05A/5</foreign> Ymb þa Dryhtnes fotlæstas timbredon Cristene
menn sionowalte ciercean wundorlice.
 50. <foreign>MY05A/6</foreign> Ond ne meahte sio his suaþu næfre mid
nænigre oðerre wisan bion þam oðerum flore geonlicad & gelice
gehiowad.
 52. <foreign>MY05A/8</foreign> Gif ðær monn hwæt mennisces on asette,
þonne nolde sio eorðe him onfon, ðeah hit wære marmanstanas, þa
aswengede on ðære onsion þe ða þer on setton.
 54. <foreign>MY05A/10</foreign> Ðæt dust þæt God þær on træd
& ða his suaþe þe ðær on aðrycced siondon wæron monnum to
ecre/ lare, & dæghwamlice geleaffulle menn ðær niomaþ þæt
sond, ond ðær hwæðere ne biþ nænegu wonung on ðam sonde
ðære Dryhtnes fota suaþe.
 58. <foreign>MY05A/14</foreign> Sancte Arculuos segde þæt ðær ne
meahte nænig hrof bion on ðære ciercean in þære stowe þe ure
Dryhten on stod, he ða to hiofonum astag, ah þæt se weg þær wære
a to hiofonum open.
 61. <foreign>MY05A/17</foreign> Heannes wære oð monnes suioran, &
ðæt þær wære ðyrel onmiddum þam hweole, þurh ðæt menn
meahten ufan beorhtlice sceawian Dryhtnes fota suaþu, & ðæt hie
meahten mid hiera hondum ræcan ond niman þæs halgan dustes dæl.
 64. <foreign>MY05A/20</foreign> Ond Sanctus Arculuos sægde þæt ðær
hongade/ unmæte leohtfæt, & ðæt wære biernende a dæges
& neahtes ofer þære Dryhtnes fota suaðe.
 66. <foreign>MY05A/22</foreign> Ond he sægde ðæt æghwelce geare ðy
dæge æt Cristes uppastignesse on middes dæges tiid, æfter ðon
þe mæssesongas wæron geendode in ðære ilcan ciercean, ðæt
ðær to cuome stronggestan windes ystæ, & ðæt se sua
stronglice/ hrure on ða ciercean, ðæt þær ne meahte nenig monn
ænige gemette in þære ciercean beon, oðþe on hire neahstowe
meahte gestondan oþðe gesittan, ah þæt alle þa menn ðe ðær
þonne wæran lægon aðenede on ðære iorðan mid ofdune haldum
ondwlitan, oþðæt sio ondrysnlice yst forþgeleoreð.
 73. <foreign>MY05A/28</foreign> Se ondrysnlica wind ðæt deð, þæt se
del þære ciercean ne mæg habban ðone hrof þær ðæs
hælendes/ fotlastas under siondon.
 74. <foreign>MY05A/30</foreign> Sancte Arculuos sægde þæt he seolf þær
wære/ ondweard æt ðære ilcan ciercean þy dæge æt Cristes
uppastignesse þa se stronga & se forhtlica wind onræsde.
 78. <foreign>MY06A/1</foreign> On ðone sextan dæg þæs monðes bið
Sancte Eadbrehtes geleornes þæs arwyrðan fæder, se uuæs biscop
on Breotone æfter Sancte Cuþbrehte on ðæm hangan mynstre ðe is
nemned Lindesfarene ea.
 80. <foreign>MY06A/4</foreign> Ðam Eadbrehte uuæs gewunelic þæt he
symle feowertig daga ær Eastran & eac feowertig daga ær Cristes
acennisse/, ðæt is ær geolum, he wunode on dægelre stowe on his
gebeodum & on gastlicum weorcum, & sio stow uuæs utan ymburnen
mid sæs streamum.
 84. <foreign>MY06A/7</foreign> Þa on þæt lenctenfæsten, on ðam
þæs/ mynstres broðor dydon Sancte Cuþbrehtes lic of eorðan, &
hie ðæt gemettan sua gesund suelce he ða get lifde, & ðæt
uuæs æfter endleofan gearum þæs ðe he uuæs bebyrged, ða
bæran hie ðæs lichrægles dæl to Eadbrehte þam biscope, ond
he ðæt cyste mid micelre lufan, & he weop þæt he meahte
uneaðe ænig word cueðan, & he cuæð, Hwylc mon mæg areccan
Dryhtnes/ giefe?
 89. <foreign>MY06A/14</foreign> He þæt seleð þam ðe hiene lufiað
ðæt þa saula lifiað a in ecnesse & in ðære hiofonlican
heannesse, & he haldeð ða deadan lichoman ungemolsnode.
 92. <foreign>MY06A/16</foreign> Æmettegu þe Sancte Cuðbrehtes lichoma
in resteð, & ðæt bið suiðe eadig monn þam þe
Dryhten forgifeð on ðære stowe ræste.
 93. <foreign>MY06A/17</foreign> Ond þa noht longe æfter þeossum, þa
geuntrumode/ Godes se leofa Eadbreht biscop, & ðas þa æfter seofon
& fiowertig daga he onsende his gast to Gode, & his lichoma uuæs
geseted in þa ilcan stowe þær Sancte Cuðbrehtes lichoma ær on
resteð.
 98. <foreign>MY07A/1</foreign> On þone seofoþan dæg þæs monðes
bið Sancte Iohanes geleornes, se uuæs biscop in Bretone on
Norþhymbra þeode.
 99. <foreign>MY07A/2</foreign> Se gedyde dumbum menn spræce, & his wundor
siendan/ awriten on Istoria Anglorum on ðære bec, & his lichoma
ðær/ resteð in ðære stowe ðe is nemned Derewuda.
 102. <foreign>MY08A/1</foreign> On þone eahtoðan dæg þæs monðes
biþ ðæt Sancte Michaheles cierce ærest funden uuæs on þam
munte/ Gargano, ðær se monn uæs ofsceoten mid his agene stræle,
mid/ þy þe he walde þone fear sceotan se stod on þæs scræfes
dura/.
 106. <foreign>MY08B/1</foreign> On þone ilcan dæg biþ Sancte Uictores
þrowung, ðæs martyres, þæs lichoma resteð in Mediolane
ðære ceastre.
 107. <foreign>MY08B/2</foreign> Se Uictores he uuæs Maura cynnes, & he
uuæs/ Maximianes cempa, þæs hæðnan caseres, ah he uuæs
Cristes/ þegen.
 109. <foreign>MY08B/4</foreign> Þa lærde se casere hine ðæt he
forlete Cristes geleafan.
 110. <foreign>MY08B/4</foreign> Þa he þæt ne geðafoðe, þa þreade
he/ hine mid witum.
 110. <foreign>MY08B/5</foreign> He heht hine begeotan mid wallende leade, ah
him/ þæt noht ne ðerede ðe ma ðe cald wæter.
 112. <foreign>MY08B/6</foreign> Ða heht he his leaseras hine læðan to
þam/ wuda se is geceged Dulmis, & hiene ðær beheafdian.
 113. <foreign>MY08B/7</foreign> Þa cuæþ he to þam þe hine
læddon/, Secgað ge Maximiane þæm casere þæt he bið to geare
dead/, & him beoð ða sconcan forbrocenne ær ðon þe he sie
bebyrged/.
 115. <foreign>MY08B/10</foreign> & þa bebead se casere ðæt
nænig/ monn his lichoman bebyrgde siðþan he uuæs beheafdod,
ah/ ðæt hine sceolden forsuelgan wildu dior & wyrmas.
 118. <foreign>MY08B/12</foreign> Þa cuomon tu wildu dior & heoldon
þone lichoman, oðer æt þam heafdum, oðer æt ðam fotum,
oþðæt/ þær com to Sanctus Maternus se biscop & hine þa
arweorðlice/ bebyrgde.
 121. <foreign>MY09A/1</foreign> On þone niogoðan dæg þæs monðes
biþ/ sumeres fruma.
 121. <foreign>MY09A/1</foreign> Se sumor hafað hund niogontig daga, ðonne
gongað/ þa seofon steorran on uhtan upp & on æfen on setl.
 124. <foreign>MY10A/1</foreign> On þone teogeðan dæg þæs monðes
biþ þæs martyres tiid Sancti Gordiani.

END_TEXT
START_TEXT

Mart 5 (Kotzor)
B19.5.
London, British Library, MS. Cotton Julius A.X: Kotzor 1981, II, 1-266.



 2. <foreign>DE31A/1</foreign> þa he ða ineode on þæt carcern ond hire to
genealæhte, þa com ðider in ursa þæt deor, þæt is on ure
geðeode byren, ond awearp hine to eorðan ond locade to þære godes
fæmnan hwæþer heo sceolde hine cucene þe deadne.
 5. <foreign>DE31A/5</foreign> And þa bebead seo godes fæmne þære byrene
þæt heo læge on þæs carcernes duru, ond heo ongan læran þone
leasere þæt he gelyfde on Crist, ond he þæt geþafade.
 8. <foreign>DE31A/9</foreign> Ond seo byren hine let gangan of þæm carcerne,
ond he þa sona clypode þurh ealle þa ceastre ond cwæð, Se an god is
soð god þone Columbe seo fæmne begangeð, ond nis ænig oþer butan
þam.
 11. <foreign>JA00A/1</foreign> On ðone eahteþan geohheldæg bið þæs
monðes fruma þe mon nemneð Ianuarius, þæt is on ure geðeode se
æftera geola.
 12. <foreign>JA00A/3</foreign> Þæt bið se æresta geares monað mid
Romwarum ond mid us.
 13. <foreign>JA00A/4</foreign> On ðæm monðe bið an ond þritig daga.
 14. <foreign>JA01A/1</foreign> On ðone ærestan dæg þæs monðes bið
Cristes eahteða dæg ond sancta Marian.
 15. <foreign>JA01A/2</foreign> On ðæm dæge Crist onfeng ða ealdan
ymbsnidenysse ond ða ealdan clæsnunge Iudea folces, þæt þonne
wæs þæt hie æghwelcum cnihtcilde ymbsnidon þæt werlice lim on
ðæm eahteþan dæge æfter his acennysse, ond seo clæsnung him
wæs swa halig swa us is fullwiht.
 19. <foreign>JA01A/8</foreign> Ond Crist forðon þa clæsnunge onfeng þæt
he us mid þy getacnode þæt we sceolan aceorfan fram usse heortan
unclæne geðohtas ond from lichoman unalefde dæde, gif we willað
habban lif mid gode.
 22. <foreign>JA01A/12</foreign> Ond on þone eahteþan dæg menn sceopan Criste
naman æfter ealdre wisan.
 24. <foreign>JA01A/14</foreign> Se nama wæs on Iudisc Ihesus ond on grecisc
soter ond on læden saluator ond on ure geðeode hælend.
 25. <foreign>JA01A/16</foreign> Þone naman hæfde se engel sancta Marian
gesæd, ær ðon þe heo geeacnad wære.
 27. <foreign>JA03A/1</foreign> On ðone þriddan dæg ðæs monðes bið
þæs halgan papan tid þe is nemned sancte Antheri.
 28. <foreign>JA03A/2</foreign> He wæs Grecisces cynnes mon, ond he sæt on
sancte Petres setle on Rome þreottyne gear on Maximianus dagum þæs
caseres, ond he geþrowade martyrdom for Criste, ond his lichoma is bebyrged
on ðæm mynstre ðe we nemnað Calistes mynster.
 33. <foreign>JA05A/1</foreign> On ðone fiftan dæg þæs monðes bið
sancte Emelianan tid ðære fæmnan, þæt wæs sancte Gregorius
faðe ðæs þe us fulwiht onsænde.
 35. <foreign>JA05A/3</foreign> Hire ætywde on nihtlicre gesyhðe hire swyster
gast ond cwæþ to hire, Butan þe ic dede þone halgan dæg æt
drihtnes acennisse, ac ic do mid þe ðone halgan dæg æt drihtnes
ætywnesse, þæt is se drihtnes halga twelfta dæg, drihtnes fullwihtes
dæg.
 39. <foreign>JA06A/1</foreign> On ðone sextan dæg þæs monðes bið se
micla ond se mæra dæg þone Grecas nemnað <foreign>Epiphania</foreign>, ond Romware
hine nemnað <foreign>aparitia domini</foreign> þæt is on ure geþeode drihtnes
ætywnesse dæg.
 42. <foreign>JA06A/4</foreign> On ðam dæge he gecyþde mid þæm mæstum
wundrum feowerum þæt he wæs soð god.
 43. <foreign>JA06A/6</foreign> Þæt æreste wundor wæs þæt þreo
tungolcræftegan comon fram eastdæles mægðum to Criste þa þa he
wæs cild, ond him mon brohte gold to gefe.
 45. <foreign>JA06A/10</foreign> On ðæm wæs getacnod þæt he wæs
soð cyning.
 46. <foreign>JA06A/12</foreign> Oðer him brohte recels, on ðæm wæs
getacnod þæt he wæs soð god.
 47. <foreign>JA06A/15</foreign> Se þridda him brohte myrran þa wyrt, on þon
wæs getacnod þæt he wæs deadlic mon, ond þæt he þurh his anes
deað ealle geleaffulle men gefreode fram ecum deaðe.
 50. <foreign>JA06A/17</foreign> Ond on ðone ilcan dæg Crist onfeng fulwihte on
Iordane fram Iohanne þæm fulwere, ond he wæs þa on ðritiges geara
ylde se hælend, þa he þæm fulwihte onfeng.
 52. <foreign>JA06A/19</foreign> Ond on þone dæg æt sumum brydþingum Crist
gecerde sex fatu full wætres to ðæm betestan wine.
 54. <foreign>JA06A/21</foreign> On æghwelc þara fata mihte twegen mittan
oþþe ðreo.
 54. <foreign>JA06A/22</foreign> Ond on ðone ylcan dæg Crist gereorde fif
ðusenda wera of fif hlafum ond of twam fixum, eac wifum ond cildum, þara
wæs ungerim, ond þara hlafgebroca wæs to lafe twelf binna fulle.
 58. <foreign>JA06B/1</foreign> On ðone ylcan dæg bið þæs æþelan
weres þrowung se is nemned sanctus Iulianus, ðæs lichoma resteð in
Antiochia þære ceastre.
 59. <foreign>JA06B/3</foreign> Se sona on his cnihthade ðeowade gode on
clænnesse, ond his yldran hine þa genyddon on his geogoðe þæt he
onfeng æþele bryd, seo wæs on naman Basilissa.
 62. <foreign>JA06B/7</foreign> Ond ða þære forman brydniht, þa hi twa
wæron on ðæm brydbure, þa com þær ærest wundorlic stenc, ond
æfter ðæm stence heofonlic leoht.
 64. <foreign>JA06B/9</foreign> Ond æfter þæm leohte Crist self þær
ætewde mid engla werede.
 65. <foreign>JA06B/11</foreign> Ond ða for þære gesihðe fægernesse ðe
hi gesawon ond ðæm wordum ðe hi gehyrdon hi wunedan a clæne, he mid
werum ond heo mid fæmnum.
 67. <foreign>JA06B/14</foreign> Þes Iulianus awehte hæþenne man of deaðe,
ond se wæs siððan gefullad.
 68. <foreign>JA06B/15</foreign> Se man sæde fram helle siðfæte swylc
sarspell swylce næfre ær on men ne becom ne naht oft siððan.
 71. <foreign>JA06C/1</foreign> On ðone ilcan dæg bið þæs papan tid þe
is nemned ðelesfor, se wæs Grecisces cynnes.
 72. <foreign>JA06C/2</foreign> He sæt on ðæm papsetle ændlefen gear ond
þry monað on þara casere dagum Antonius ond Marcus.
 73. <foreign>JA06C/4</foreign> Ond ðes papa wæs eft Cristes martyr, ond his
lichoma resteð neah sancte Petres lichoman.
 75. <foreign>JA06C/6</foreign> Þes papa gesette ærest manna þæt man
fæste on Rome syfon wucan ær eastran, ond he gesette ærest þæt
man sang gloria in excelsis deo þone lofsang foran to mæssan.
 78. <foreign>JA09A/1</foreign>On ðone nygeðan dæg ðæs monðes bið
sancte Pegean geleornes ðære halgan fæmnan.
 79. <foreign>JA09A/3</foreign> Heo wæs sancte Gutlaces swyster þæs ancran,
ond æfter his geleornisse heo dyde blindum men þæt sealt on eage
þæt he ær gehalgode, ond he mihte sona geseon.
 82. <foreign>JA10A/1</foreign> On ðone teoþan dæg þæs monðes bið
sancte Paules tid.
 82. <foreign>JA10A/2</foreign> Se wæs sextyne geara þa he ærest on þæt
westen gewat, ond he wunade þær oþ þæt he hæfde ðreo ond
hundændleftig wintra.
 84. <foreign>JA10A/4</foreign> Þær he næfre naht oþres ne geseah ne ne
gehyrde butan leona grymetunge ond wulfa gerar, ond æt þæs westenes
æppla ond ðæt wæter dranc of his holre hand.
 87. <foreign>JA10A/8</foreign> Ond ða æt nehstan fedde hine an hræfn sextig
geara, se him brohte æghwelce dæge healfne hlaf.
 88. <foreign>JA10A/10</foreign> Ond ða hwæne ær his ende com him to sanctus
Antonius se ancra, ond ða sona brohte him se hræfn gehalne hlaf.
 90. <foreign>JA10A/12</foreign> Se Antonius geseah ðæs Paules saule swa hwite
swa snauw stigan to heofonum betweoh engla þreatas ond haligra manna
þreatas.
 92. <foreign>JA10A/15</foreign> Ond twegen leon adulfan his byrgenne on ðæs
westenes sande.
 92. <foreign>JA10A/17</foreign> Þær resteð Paules lichoma mid yfelice duste
bewrigen, ac on Domes dæge he ariseð on wuldor.
 95. <foreign>JA12A/1</foreign> On twelftan dæg þæs monðes bið sancte
Benedictes tid þæs halgan abbodes, se wæs Angelcynnes man.
 96. <foreign>JA12A/3</foreign> He wæs swiðe æþele for worolde ond micle
æþelra for gode.
 97. <foreign>JA12A/4</foreign> Ond ða he wæs on fif ond twentigum geara, þa
ferde he to Rome, ond ðær ond on oðrum manegum æþelum mynstrum he
leornade gastlice ðeodscipas.
 100. <foreign>JA12A/7</foreign> Ond he onfeng preosthades scare on ðæs
ealandes mynstre ðe is nemned Lerinensi, ond he hwerfde eft to eþle.
 101. <foreign>JA12A/9</foreign> Ond he getimbrade on Brytene æþele mynster on
ðære stowe þe is cweden æt Wiremuðan ond ðæt gehalgode gode
ond sancte Petre ond ða ciricean æþellice gefretwade ge mid godcunde
wisdome ge mid woroldlicum frætwum ofersæwiscum ond ða ðæs
æfter sextene gearum þa forlet he þone læmnan ofn ðæs
mænniscan lichoman, ond se gast fleah freo to ðam upplican wuldre.
 108. <foreign>JA13A/1</foreign> On ðone ðreottegan dæg þæs monðes
bið ðæs halgan biscopes gemynd sancte Hilaries, he wæs on ðære
ceastre Pictauie.
 109. <foreign>JA13A/3</foreign> Se wæs sancte Martines lareow, ond he awehte
deadne man of deaðe.
 111. <foreign>JA14A/1</foreign> On ðone feowerteogðan dæg þæs monðes
bið sancte Felices tid mæssepreostes on Rome on ðære stowe þe
Pincis is nemned.
 112. <foreign>JA14A/3</foreign> Þone rice men hæþne þreadon þæt he
Criste wiðsoce ond hæþengeldum gelyfde.
 114. <foreign>JA14A/5</foreign> A he þæt nolde, he wæs nacod on carcern
onsænded ond þær understregd mid sæscellum ond mid scearpum stanum,
ond þa godes engel on ðære ilcan niht tobrec ðæs carcernes duru ond
hine þonan alædde.
 118. <foreign>JA16A/1</foreign> On ðone sexteoðan dæg ðæs monðes
þonne bið sancte Marcelles tid þæs papan.
 119. <foreign>JA16A/2</foreign> Ðone papan Maxentius, Romeburge ealdormon, nedde
þæt he his fullwihte wiðsoce ond deofolgeldum gelyfde.
 120. <foreign>JA16A/4</foreign> Ða he þæt ne geðafode, þa het he on
ðæs papan ciericean gestællan his blancan ond monig oðer neat, ond he
genydde þone papan þæt he þæm þenade.
 123. <foreign>JA16A/9</foreign> Ond on ðæm ðeowdome he geendade his lif ond
his lichoma resteð arwyrðlice on ðæm mynstre Priscille on ðæm
wege Salarie.
 126. <foreign>JA16B/1</foreign> On ðone ilcan dæg bið þæs
mæssepreostes geleornis se wæs nemned sancte Furseus.
 127. <foreign>JA16B/4</foreign> Se wæs acenned in Hibernia mægðe, þæt
is on Scotta lande.
 128. <foreign>JA16B/6</foreign> Þæs gast wæs neahterne of lichoman
alæded, ond he geseah ma ondryrrlices ond eac wuldorlices þonne he mihte
monnum asecgan, ond seo gesihð him wæs on swa micelre gemynde þæt he
on ðæm miclan wintres cele, þonne he ymb þæt þohte oþþe
spræc, ðonne aswætte he eall, ond eft on ðære miclan sumeres
hæte, ðonne he his siðfæt gemunde, þonne ablacode he eall ond
abifode.
 134. <foreign>JA16B/12</foreign> Ond ða ða godes englas eft his gast brohtan to
þæm lichoman, þa locade he on his agenne lichoman swa swa on uncuðne
hræw, ond he nolde næfre eft on ðone lichoman, gif he nyde ne sceolde.
 137. <foreign>JA16B/16</foreign> Þes Fursing gewat eft of Scottum on Brytone, ond
on Eastengla mægðe he getimbrede fæger mynster, þæt is geceged
Cnofesburh.
 139. <foreign>JA16B/18</foreign> Ðæt he dyde on Sigeberhtes dagum þæs
cyninges.
 140. <foreign>JA16B/19</foreign> Ond þanon he gewat ofer sæ in Gallia
mægðe to Clodfeo, Francna cyninge, ond ðær his dagas geendade.
 141. <foreign>JA16B/21</foreign> Ond his lichoma resteð on ðæm tune Ferano,
ond his geearnunga þær wæron oft beorhte gecyþed.
 144. <foreign>JA17A/1</foreign> On ðone seofenteoþan dæg þæs monðes
bið seo geleornes þæs halgan munuces sancte Antonies.
 145. <foreign>JA17A/3</foreign> Se gewat on westen ða he wæs on twentigum
geara, ond on ðæm he wunade, oþ þæt he wæs on fif ond
hundteontigum geara, ond on fruman he þær wunade twentig geara, swa he
nænigne oþerne mon ne geseah.
 148. <foreign>JA17A/7</foreign> Ðær he fæste hwilum twegen dagas, hwilum
þry tosomne, ond ðonne he mete þigde, ðonne wæs þæt hlaf ond
sealt ond lytel wætres drync.
 150. <foreign>JA17A/10</foreign> Ond hine þær deofla costodon mid ofermæte
unclæne luste, efne swa þæt hi eodon on niht to him on geglengedra wifa
hiwe.
 152. <foreign>JA17A/12</foreign> Ðær he geseah eac þone fulan gast þe men
lærð unalyfede lustas.
 153. <foreign>JA17A/14</foreign> Þæt wæs sweart cniht ond lytel ond
egeslic, ond he him sæde sylf þæt his nama wære spiritus
fornicationis, þæt is dernes geligeres gast.
 155. <foreign>JA17A/17</foreign> Hwilum ða deofol hine swungan þæt he ne
mihte hine astyrigean ne noht cweðan.
 157. <foreign>JA17A/19</foreign> Hwilum hi hine bylgedon on swa fearras ond ðuton
eallswa wulfas.
 158. <foreign>JA17A/20</foreign> Hwilum hi him bæron to gold ond seolfer ond him
ætywdon in arwyrðestan hiwe, ond hi him bæran mettas to ond hine
bædon þæt he þa þigde.
 160. <foreign>JA17A/23</foreign> Þonne sænade he hine, þonne glad þæt
deofol ut mid his leasunge swa swa smyc æt his eagdura.
 161. <foreign>JA17A/25</foreign> Antonius wunade on ðæm ytemestan ænde
eorðan ymbhwyrftes on Egypta westenne, ond he wæs hwæþre mære
geond ealne middangeard.
 163. <foreign>JA17A/28</foreign> Ond þa he his dagas geendade, þa ongeatan
þæt his þegnas twegen þæt hine openlice englas læddon to
heofenum, ond his lichoma resteð on ðære miclan ceastre Alexandria.
 167. <foreign>JA17B/1</foreign> On ðone ilcan dæg bið þreora cnihta tid,
þa wæron getwinnas, ond hi wæron nemde sanctus Speosippus ond sanctus
Elasippus ond sanctus Melasippus.
 169. <foreign>JA17B/4</foreign> Þa hæfdon Cristene modar ond hæþenne
fæder, ond þurh heora yldran modor lare hi gelyfdon Gode, ond hwæþre
næron hi na gefulwade, forðon hæðne caseras hæfdon ofslegen ealle
biscopas ond mæssepreostas.
 172. <foreign>JA17B/8</foreign> Þas cnihtas þry fram þrym deman wæron
nedde þæt hi godes geleafan wiðsocan.
 173. <foreign>JA17B/10</foreign> Þa hi þæt ne geþafedon, þa heton þa
deman micel fyr onbærnan ond ða cnihtas ahon on an treow ond byran to
þæm fyre.
 175. <foreign>JA17B/13</foreign> Ða cwædon hi to heora yldran medder, Beo þu
nu ure gemyndig on þinum gebedum.
 177. <foreign>JA17B/15</foreign> Ond þonne þu hlaf brece ond metes onfo,
þonne sæna þu þa cruman for us ðe of þinum beode feallen þæt
we moton bergan of þæs heofonlican cyninges gereordum, þeah ðe we
næron mid fulwihte her on eorðan onðwægen.
 180. <foreign>JA17B/19</foreign> Ða cwæð seo yldre modar, Cnihtas, beoð
orsorge, eower blod eow fulwað, ond eower martyrdom eow gelædeþ to
Cristes gereordum.
 182. <foreign>JA17B/22</foreign> Þa wæron þa cnihtas on ðæt fer
onsænded.
 183. <foreign>JA17B/23</foreign> Ða ne onhran þæt fyr him no, ac hi
onsændon heora gast to gode swa swa þreo lamb.
 184. <foreign>JA17B/25</foreign> Ond seo cierece on þære þe heora lichoma
resteð is neah Lingonabyrig, þa man nemneð æt sanctos geminos, æt
þæm halgum getwinnum.
 187. <foreign>JA18A/1</foreign> On ðone eahtateoþan dæg bið ðære
halgan fæmnan sancte Prisce, ðære lichoma resteþ on Rome, ond hire
gemynd sceal beon mærsod on eallum cierecum.
 190. <foreign>JA18A/5</foreign> On ðy ilcan dæge sancte Peter gehalgode
ærest cierecean on Rome.
 192. <foreign>JA19A/1</foreign> On ðone nigonteoþan dæg þæs monðes
þonne bið þæs mæssepreostes gemynd sancte Annani in Biððinie
ðære mægðe.
 193. <foreign>JA19A/3</foreign> On Dioclitianus dagum þæs hæþenan caseres
he wæs on carcern sænded twelf dagas butan mete, ond þa æfter twelf
dagum com se carcernweard, se wæs nemned Petrus.
 196. <foreign>JA19A/6</foreign> Þa geseah he sittan ðone Halgan Gast on culfran
hiwe on ðæs carcernes eagdura ond spræc to Annani þæm godes men
ond eft fleogan to heofonum.
 198. <foreign>JA19A/10</foreign> Þa gelefde se carcernweard gode.
 199. <foreign>JA19A/10</foreign> Þa het sum hæþen gerefa hi begen belucan on
fyrenum bæþe, ond ymb þreo niht hi eodon gesunde of ðæm.
 201. <foreign>JA19A/13</foreign> Ða gesegon þæt seofon cæmpan, þa
gelyfdon þa for ðæm wundre.
 202. <foreign>JA19A/14</foreign> Þa het se gerefa heora ælcum gebindan leades
bloman on heora swyran ond sændan on wid sæwes grund.
 203. <foreign>JA19A/16</foreign> Þa toburstan þa bendas ond afeoll ðæt
lead of him, ond hi onsendon heora gastas to Gode.
 205. <foreign>JA19A/18</foreign> Ond þa lichoman coman to þam waroðe,
ðær cristene men hi bebyrgdon mid micelre are.
 206. <foreign>JA19A/20</foreign> Ond þær wæron siððan on ðære
stowe monegu wundor.
 207. <foreign>JA19A/21</foreign> Ond se gerefa þe hi cwellan het, se wæs sona
mid swa miclum sare gewitnad, þæt he nolde læng libban, ac he het his
agene men hine sændan on ðone sæ, ond þa sædeor hine sona
forswulgon, þæt his ne com þy furðor an ban to eorðan.
 211. <foreign>JA20A/1</foreign> On ðone twentigþan dæg ðæs monðes
bið sancte Sebastianes tid þæs æþelan martyres, ðone Dioclitianus
se casere, he wæs hæþen, he het hine mid strælum ofscotian, þæt
he wæs ðara swa full swa igl þæt deor bið byrsta, ond mid ðy he
hine ne mihte swa acwellan.
 215. <foreign>JA20A/6</foreign> Ða het he hine mid stengum ðyrcsan oð
þæt he his gast onsende.
 216. <foreign>JA20A/8</foreign> Ond his lichoma wæs gebyrged æt Rome on
ðære stowe Catacumbe.
 218. <foreign>JA20B/1</foreign> On ðone ilcan dæg bið sancte Fabianes tid
þæs halgan papan.
 219. <foreign>JA20B/2</foreign> Þæm wæs þurh haligne gast getacnod
þæt he onfenge Romeburge biscopdome.
 220. <foreign>JA20B/4</foreign> Culfre com fleogan of heofonum ond gesæt ofer
his heafde.
 221. <foreign>JA20B/5</foreign> Ond he hæfde ðære burge biscopdom
þreottyne gear ond ændlefen monað ond twelf dagas, ond he geðrowade
eft on Decies dagum þæs caseres martyrdom for Criste, ond his lichoma
resteð in Calistes mynster æt Rome.
 225. <foreign>JA20C/1</foreign> On ðone ilcan dæg bið þara haligra
gesinhina tid þa coman of Perscwara mægðe to Rome ond ðær
geþrowadan æþelne martyrdom for Criste, ond heora suna twegen mid him.
 227. <foreign>JA20C/4</foreign> Þæs weres nama wæs Marius ond þæs
wifes nama wæs Marða and ðara suna naman wæron Audifax ond Abbacuc.
 230. <foreign>JA21A/1</foreign> On ðone an ond twentigðan dæg bið sancta
Agnan þrowung ðære halgan fæmnan.
 231. <foreign>JA21A/2</foreign> Seo geþrowade martyrdom for Criste þa heo
wæs þreottene geara.
 232. <foreign>JA21A/4</foreign> Þa fæmnan Simfronius, Romeburge gerefa, ongan
þreatian his suna to wife.
 233. <foreign>JA21A/5</foreign> Þa heo þæt nolde, þa het he hi nacode
lædan to sumum scandhuse, þær hire brohte godes engel swylcne gerelan,
swylcne næfre nænig fulwa, þæt is nænig webwyrhta, þæt mihte
don on eorðan.
 236. <foreign>JA21A/9</foreign> Ðæs burhgerefan sunu wolde ræsan on hi on
ðæm scandhuse ond hi bysmrian, ac fram deoflum forbroden he aslat.
 238. <foreign>JA21A/12</foreign> Þa cwædon Romware þæt heo wære
dryegge ond scinlæce, ond hire man bestang sweord on ða hracan, ond ðus
heo onsende hire gast to Gode.
 240. <foreign>JA21A/15</foreign> Ond hire lichoma resteð neah Romebyrig on
ðæm wege þe hi nemnað Numentana.
 242. <foreign>JA21A/16</foreign> Ond naht lange æfter hire þrowunge heo
ætywde hire yldrum on midde niht þær hi wacedon æt hire byrgenne,
ond heo cwæþ to him, Ne wepað git me na swa ic dead sy, ac beoð me
efenbliðe, forðon þe ic eom to Criste on heofonum geþeoded ðone ic
ær on eorðan lufade.
 247. <foreign>JA22A/1</foreign> On ðone twa ond twentigðan dæg þæs
monðes bið sancte Vincentes ðrowung þæs diacones, se þrowade in
Hispania ðære mægðe on ðære ceastre Falentia.
 249. <foreign>JA22A/4</foreign> Þær Datianus se casere nydde Valerium þone
biscop ond ðone ylcan diacon Vincentium to hæþenscipe.
 251. <foreign>JA22A/6</foreign> Þa swygode se biscop.
 251. <foreign>JA22A/6</foreign> Ða cwæþ se diacon to þam biscope, Clypa
ongen þissum deofles hunde þe þe on beorceð.
 252. <foreign>JA22A/8</foreign> Þa het se casere forlætan ðone biscop ond
ðone diacon miclum witum underþeodan, ac ne mihte he mid nænge þara
hine acwellan ne hine genydan þæt he Criste wiðsoce, ac he mid micelre
blisse ðone sigefæstan gast to gode onsænde.
 256. <foreign>JA22A/13</foreign> Ond se casere þa bebead þæt hine man
forlete unbyrgedne, þæt hine fuglas ond wilde deor forswulgon.
 258. <foreign>JA22A/16</foreign> Ða com þærto blæc fugel, hæfde micele
feðra, ond swift, se adraf ealle þa oþre fuglas ond þa wildan deor fram
þæm lichoman.
 259. <foreign>JA22A/18</foreign> Ða het se casere hine wurpan on wid sæ.
 260. <foreign>JA22A/19</foreign> Ða ferede hine godes hand þider þær hine
cristne men siððan a wulderlice aredon.
 262. <foreign>JA22B/1</foreign> On ðone ilcan dæg bið þæs halgan weres
ðrowung Sancti Anastasi, se wæs ærest dry in Persida mægðe, ond
ða æfter þon gelyfde Criste.
 264. <foreign>JA22B/3</foreign> Ond Cossra, Persida cining, hine het ahon be
oþerre hand ond hine nydde þæt he wiðsoce godes geleafan.
 265. <foreign>JA22B/6</foreign> Þa he þæt ne geðafade, þa het se cining
hine beheafdian.
 266. <foreign>JA22B/7</foreign> Þa Heraclius se casere genam his lichoman mid
herge in Persida mægðe ond lædde to Rome, ond he resteð þær on
sancte Paules mynstre æt þam wætrum þe hi nemnað Aquas Salvias.
 269. <foreign>JA22B/11</foreign> Ond þær mon byrð his heafod on ðas dagas
cristenum mannum to reliquium.
 271. <foreign>JA23A/1</foreign> On ðone ðreo ond twentigðan dæg bið
þære halgan fæmnan tid sancte Emerentiane, seo wæs afeded mid sancte
Agnan, þære halgan fæmnan, ond swiðe anrædlice heo ætwat
ðæm hæþnum on Rome heora dysignesse, ond heo wæs stæned fram
him, oþ þæt heo hire gast onsænde.
 275. <foreign>JA23A/6</foreign> Ond þa sona com þunerrad ond legetsleht ond
ofsloh ðone mæstan dæl þæs hæþnan folces þe hi stænde.
 276. <foreign>JA23A/8</foreign> Ond hire lichoma resteþ on ðære ylcan
ciricean on Rome þær sancte Agnan lichoma resteð.
 279. <foreign>JA24A/1</foreign> On ðone feower ond twentigðan dæg þæs
monðes bið sancte Babylles tid þæs halgan biscopes in Antiochia
þære ceastre.
 280. <foreign>JA24A/3</foreign> Se biscop mid cristene folce forstod cirican duru a
Numeri ðæm hæþnan kasere.
 282. <foreign>JA24A/5</foreign> He cwæþ to him, Ne gang þu na on godes hus,
ðu hafast besmitene handa ond þu eart deofles wulf.
 283. <foreign>JA24A/7</foreign> Ond þa het se kasere hine beheafdian ond his
cnihtas þry mid hine, þara wæs an twelf geara, oþer nigan geara ond se
þridda seofon geara.
 285. <foreign>JA24A/10</foreign> Ond ðara cnihta naman wæron Urbanus,
Prilidanus, Epolanus.
 286. <foreign>JA24A/11</foreign> Ðis wæs swiðe clæne biscop, ond his
clænnes swiðe mære wæs.
 288. <foreign>JA25A/1</foreign> On ðone fif ond twentigðan dæg þæs
monðes bið sancte Paules gehwerfnes to Criste.
 289. <foreign> JA25A/2</foreign> Se wæs ær nemned Sauwlus ond he wæs
Cristenra manna ehtere ær ond cwellere.
 290. <foreign>JA25A/4</foreign> Ond ða færinga on midne dæg com leoht ofer
hine of heofonum, ond stefn clypade þus cweðende, Sawlus, Saulus, hwæt
ehtes ðu me?
 292. <foreign>JA25A/7</foreign> Ic eom Ihesus, ðæt is hælend, þone þu
ehtest.
 293. <foreign>JA25A/8</foreign> Ond þa æfter ðissum he onfeng fullwihte, ond
his nama wæs Paulus geciged, ond he wæs ealra cristenra ðeoda lareow,
forðon he is nemned ofer ealle oðre se æþela ðeoda lareow.
 297. <foreign>FE28A/1</foreign> Sanctus Iohannes hine þæm men on niht ond hine
het gewitan mid þy heafde on Fenice þære mægðe on ða burh
Emisena.
 299. <foreign>FE28A/3</foreign> Swa þæt Iohannes heafod ferde.
 299. <foreign>FE28A/4</foreign> Hwilum hit hæfdon geleaffulle men, hwilum
swiðe ungeleaffulle, ond æghwær hit scan mid godcundum wundrum.
 302. <foreign>FE28A/7</foreign> Ðonne se solmonað bið geendod, þonne bið
seo niht feowertyne tida lang, ond se dæg tyn tida.
 304. <foreign>MA00A/1</foreign> On ðæm þriddan monðe on geare bið an ond
þrittig daga, ond se monð is nemned on læden Martius ond on ure
geþeode hredmonað.
 306. <foreign>MA02A/1</foreign> On þone æfteran dæg þæs monðes bið
þæs biscopes geleornes sancte Ceaddan.
 307. <foreign>MA02A/2</foreign> Ond þæs wundor ond lif Beda se leornere wrat
on Angelcynnes bocum.
 308. <foreign>MA02A/4</foreign> Ðone Ceaddan ðyder se ercebiscop nam be
norðan gemære on ðæm mynstre Læstenga yge ond hine asænde
Myrceon to biscope ond Middelenglum ond Lindesfarum, ond openlice godes englas
læddon hine mid wynsume sange to heofonum.
 312. <foreign>MA02A/8</foreign> Ond þæt gehyrde his godes þeow sum, þæs
nama wæs Owine.
 313. <foreign>MA02A/10</foreign> Ond sancte Ecgberht se ancra sægde Higebalde
þæm abbode þæt Ceaddes sauwl ðæs biscopes come of heofonum mid
engla weorode ond fette his broþor sawle to heofonum.
 315. <foreign>MA02A/13</foreign> Þæs biscopes lichoma resteþ æt
Licettfelda on ðæm mynstre.
 317. <foreign>MA04A/1</foreign> On ðone feorðan dæg þæs monðes bið
sancte Adrianes ðrowung þæs æþelan weres, se wæs ðæs
caseres ðegnscipes ealdorman, ðe Maximianus wæs nemned.
 319. <foreign>MA04A/4</foreign> Ða geseah he hu anræde þa cristenan men
wæron, þa gelyfde he Criste ond þrowade micelne martyrdom for Criste.
 321. <foreign>MA04A/6</foreign> Adrianus wæs geong ond ænlic on eahta ond
twentigum geara, ond he hæfde æþele bryd, seo wæs on naman Natalee,
ond syxtyne monað hi wæron somod.
 323. <foreign>MA04A/9</foreign> Seo hine lærde þæt he næfre godes
geleafan forlete ond þæt nænig woruldfægernes æfre his geðoht
oncerde.
 325. <foreign>MA04A/12</foreign> Ond æfter þan ðe he hæfde martyrdom
geðrowad for gode, ða genam heo sancte Adrianes hand, seo him wæs of
acorfen, ond heo begeat þa mid deorwyrðum wyrtum ond bewand on godwebbe ond
asette æt hire heafdum on hire ræste ond hire hæfde þa to hihte.
 329. <foreign>MA04A/17</foreign> Þa ongan oðer rice man hæþen hi laðian
to his gesynscipe.
 330. <foreign>MA04A/19</foreign> Þa weop heo ond cwæð, drihten god,
gefultuma me, þinre þeowenne, þæt ic næfre gewemme Adrianes
brydræste ðines martyres.
 332. <foreign>MA04A/21</foreign> Ond ða genam heo þa hand ane ond astag on scip
ond lað of Nicomedia ceastre in Bisantiam ðone tun ofer ðone sæ,
þyder cristne men hæfdon gelæded Adrianus lichoman.
 335. <foreign>MA04A/25</foreign> Ða on midde niht ða oncierde þæt scip on
wonne siðfæt þurh deofles beswicennesse.
 336. <foreign>MA04A/27</foreign> Ða ætywde þær sona Adrianus sittende on
medmiclum scipe ond clypade on þæt scip þe þæt wif on wæs mid
þære hand ond cwæð, Ferað nu swa swa eowre seglas sendon geseted,
se wind eow lædeþ.
 339. <foreign>MA04A/31</foreign> Þa aras Natalia ond geseah þæt sanctus
Adrianus him lað beforan.
 340. <foreign>MA04A/33</foreign> Heo þa gefeonde cwæþ, <foreign>Ecce dominus meus</foreign>
Hona la min hlaford.
 341. <foreign>MA04A/34</foreign> Ond þa sona ne mihte heo hine geseon.
 342. <foreign>MA04A/35</foreign> Heo þa lað on ðone tun þær se lichoma
wæs ond asette þa hand to þæm lichoman ond hire þær gebæd ond
þa hwon onslep, forðon þe heo wæs on þære sæ swiðe
geswenced.
 345. <foreign>MA04A/38</foreign> Ða ætywde sanctus Adrianus hire on ðæm
slæpe ond cwæð hire to, Wel þu come, ac cum to us on ece reste.
 346. <foreign>MA04A/41</foreign> Ond ða sona onsende heo hire gast to gode.
 348. <foreign>MA07A/1</foreign> On ðone seofoðan dæg þæs monðes bið
þara haligra wifa gemynd sancta Perpetuan ond sancta Felicitatis, ðara
lichoma resteþ on Cartagine þære miclan ceastre on Affrica mægðe.
 350. <foreign>MA07A/4</foreign> Þære Perpetuan mætte þa heo wæs on
mædenhade þæt heo wære on wæres hiwe ond ðæt heo hæfde
sweord on handa ond ðæt heo stranglice fuhte mid þy.
 353. <foreign>MA07A/8</foreign> Þæt wæs eall eft on hire martyrdome
gefylled, ða heo mid werlice geðohte deofol oferswiðde ond þa
hæþnan ehteras.
 355. <foreign>MA07A/10</foreign> Ðonne wæs seo Felicitatis Cristen wif, ond
heo wæs mid bearne ða heo wæs for Criste on carcern onsænded.
 356. <foreign>MA07A/12</foreign> Þa woldan þa ehteras hi forþon forlætan.
 357. <foreign>MA07A/13</foreign> Ða weop heo ond bæd god þæt he hire
ðæt bearn fram adyde, ond þa acende heo hit on ðære ylcan niht on
ðone seofoðan monað þæs beorðres.
 359. <foreign>MA07A/16</foreign> Ond heo geþrowade martyrdom for Criste.
 361. <foreign>MA07B/1</foreign> On ðone ilcan dæg bið þæs halgan
abbodes geleornes, se wæs nemned Eastorwine.
 362. <foreign>MA07B/2</foreign> Se wæs her on Brytene on sancte Petres mynstre
æt Wiremuðan.
 363. <foreign>MA07B/3</foreign> Þæt wæs swiðe æþele wer for worolde
ond for gode micle æþelra.
 364. <foreign>MA07B/5</foreign> He wæs Ecgferðes þegn ðæs cyninges, ac
he forlet þa wæpna ond ða woruldlican wisan ond eode on þæt mynster
ond wæs þær mæssepreost ond abbod.
 366. <foreign>MA07B/8</foreign> Ond hweþre he wæs for Gode swa eaðmod
þæt he sulh heold ond on iren sloh ond corn ðærsc ond þæt
windwode ond ewa mealc ond ða cealfas to cuum lædde ond hlafas brædde
ond leac sette.
 369. <foreign>MA07B/12</foreign> Ond þa he wæs on feower ond twentigum geara
æfter twelf gearum ðæs þe he wæs on ðæm mynstre, ða forlet
he þa eorðlican lima ond gesohte þa heofonlico rico.
 372. <foreign>MA07B/16</foreign> Ond þy dæge þe he his gast on niht
onsænde he sæt ute on sunnan ond eallum ðæm wependum broðrum ond
gnorniendum he sealde sibbecoss.
 375. <foreign>MA09A/1</foreign> On ðone nygeðan dæg ðæs monðes bið
feowertiges cæmpena ðrowung on Sebastia ðære ceastre on Licinis tidum
ðæs cyninges.
 377. <foreign>MA09A/3</foreign> Þæt wæron strange weras ond sigefæste on
woroldgefeohtum, ond hwæþre arwyrðlice gode herdon.
 378. <foreign>MA09A/5</foreign> Ða ongan þære burge gerefa, se wæs on
naman Agriculaus, ond ðara cæmpena ealdorman, se wæs on naman
Lyssiarchus, hi neddon þæt hi Criste wiðsocan.
 381. <foreign>MA09A/8</foreign> Þa hi þæt ne geðafedan, þa hetan hi on
æfenne on swiðe cealdum winde weorpan hi on deopne mere.
 382. <foreign>MA09A/10</foreign> On ðæm mere wæs micel is ond yfel, ond
þær wæs hat bæþ bi þæm mere, þæt gif heora hwilc on his
geleafan getweode, þæt he gebuge to þæm.
 384. <foreign>MA09A/13</foreign> Þa on forewearde niht snað þæt is ðara
haligra lichoman.
 385. <foreign>MA09A/14</foreign> Þa getweode heora an on his mode ond arn to
þæm hatan baðe ond wæs sona dead, ond him þa lima ealle tofeollan.
 387. <foreign>MA09A/17</foreign> Ða on niht com leoht of heofonum swa hat swa
sunne bið on sumera, ond þæt is gemelte, ond þæt wæter wearð
wearm.
 389. <foreign>MA09A/19</foreign> Ond þara wearda sum geseah ðæt of heofonum
com an læs feowertig wuldorbeaga ofer þa cæmpan.
 391. <foreign>MA09A/21</foreign> Þa ongeat he þæt se wæs gode wiðcoren
se þe on ðæt bæð eode.
 392. <foreign>MA09A/23</foreign> Þa gecerde se weard to Criste ond awearp his
hrægl him of ond hleop on ðone mere ond stod on ðara midle ond mid him
þurh martyrdom his gast to gode onsænde.
 395. <foreign>MA12A/1</foreign> On ðone twelftan dæg ðæs monðes bið
sancte Gregorius geleornes ures fæder, se us fullwiht onsænde on ðas
Brytene.
 396. <foreign>MA12A/3</foreign> He is ure altor, ond we syndan his alumni.
 397. <foreign>MA12A/4</foreign> Ðæt is ðæt he is ure festerfæder on
Criste, ond we syndon his festerbearn on fullwihte.
 399. <foreign>MA12A/6</foreign> Gregorius geþingade mid his tearum ond mid his
gebedan Traianus sauwle ðæs hæþnan caseres þæt hine god of helle
gefreode ond on reste gelædde.
 401. <foreign>MA12A/9</foreign> Ond Gregorius cnihta sum geseah hwite culfran of
heofonum ond sittan on Gregorius heafde ond him eþode on ðone muð þone
godcundan wisdom þe he on bocum wrat.
 405. <foreign>MA13A/1</foreign> On ðone þreotegðan dæg ðæs monðes
bið þæs mæssepreostes tid sancte Macedones ond his wifes, seo wæs
nemned Patricie, ond his dohtar ðære nama wæs Modeste.
 408. <foreign>MA18A/1</foreign> Ond tosced on twa dæg ond niht.
 409. <foreign>MA19A/1</foreign> On ðone nygonteogðan dæg monðes bið se
æftera worolde dæg.
 410. <foreign>MA19A/2</foreign> On ðæm dæge god gescop ðone rodor betweoh
heofone ond eorðan ond betweoh ðæm twam sæum, ðæm uplican ond
þæm niðerlican.
 412. <foreign>MA19A/5</foreign> Se uplica sæ is to þæm geseted þæt he
celeð ðære tungla hæto, ðy læs heo to swiðe bærne þas
nyþerlican gesceafte, ond se rodor ymbfehð utan eall ðas niðerlican
gescæfte, sæ ond eorðan, swa seo scell ymbfehð þæt æg, swa
leorneras secgað.
 416. <foreign>MA19B/1</foreign> On ðone ilcan dæg bið sancte Gregories tid
þæs clænan biscopes, se wæs on ðære ceastre Nazasene.
 417. <foreign>MA19B/3</foreign> Ðæm biscope æteawdon on his geogoðe
ðurh nihtlice gesihð fægre fæmnan ond cwædon to him, Wit sendon
ðine sweostra, ond Crist unc sende to þe, ond wit sceolon a beon mid þe
þenden ðu leofast.
 420. <foreign>MA19B/7</foreign> Ond uncer oðer hatte Sapientie, oðer Castitas.
 421. <foreign>MA19B/8</foreign> Þæt is ðonne godcund snyttro ond
clænnes.
 423. <foreign>MA20A/1</foreign> On ðone twentegðan dæg þæs monðes
bið se þridda worolde dæg.
 424. <foreign>MA20A/2</foreign> On ðæm dæge god tosced on twa eorðan ond
sæ, ond ðone sæ he gesette toþon þæt se sceolde fixas fedan, ond
of þæm sceoldan regnas ofer eorðan cuman.
 426. <foreign>MA20A/5</foreign> Forðon ðære lyfte gecynd is þæt heo
tehð to þa renas of ðæm sealtan sæ, ond þurh hire mægen heo
fersc sendeþ to eorðan.
 428. <foreign>MA20A/8</foreign> Ond on ælcum anum geare weaxeð þæt flod
ðæs sæs feower ond twentigum siða ond swa oft wanað.
 430. <foreign>MA20A/10</foreign> Fylleþflod bið nemned on læden malina, ond
se nepflod ledo.
 431. <foreign>MA20B/1</foreign> On ðone ilcan dæg bið sancte Cuthberhtes
geleornes ðæs halgan biscopes, se wæs on þysse Brytene on þære
mægðe þe is nemned Transhumbrentium, ðæt is Norðanhymbra
ðeod.
 433. <foreign>MA20B/4</foreign> Ðone wer oft englas sohtan ond him to brohtan
heofonlico gereordo.
 434. <foreign>MA20B/6</foreign> Ond he hæfde þa miht þæt he mihte geseon
manna sawla, þa clænan ond ða oþre, þonne heo of þæm lichoman
leordon, ond ealle untrumnesse he mihte hælan mid his gebedum.
 437. <foreign>MA20B/9</foreign> Þæt wæs his wundra sum þæt he wæs
æt gereordum on sumre æþelre abbadissan mynster.
 438. <foreign>MA20B/11</foreign> Ða he aras on dæge of undernræste, ða
sæde he þæt hine ðyrste, and het him beran wæter to þæt he
mihte onbergean.
 440. <foreign>MA20B/13</foreign> Ða bletsode he þæt wæter ond his
onbergde ond sealde his mæssepreoste.
 442. <foreign>MA20B/15</foreign> Ond he hit sealde heora þene.
 442. <foreign>MA20B/16</foreign> Heora þen wæs ðæs ilcan mynstres
mæssepreost.
 443. <foreign>MA20B/17</foreign> Ða ondranc se þæs wætres ond sealde hit
þæm breðer ðe him ætstod, ðæs mynstres profoste, ond se
ondranc eac þæs wætres, ond hi gefeldan begen þæt þæt wæs
ðæt betste win.
 446. <foreign>MA20B/20</foreign> Ond þa hi þa tid hæfdon ymb þæt to
spreconne, þa ondette heora ægðer oþrum þæt hi næfre ær
selre wiin ne druncon.
 448. <foreign>MA21A/1</foreign> On ðone an ond twentegðan dæg bið se
feorða worolde dæg.
 449. <foreign>MA21A/2</foreign> On ðæm dæge god gesette on heofones rodor
sunnan ond monan.
 450. <foreign>MA21A/3</foreign> Þa wæs seo sunne seofon siðum beorhtre
ðonne heo nu is, ond se mona hæfde ða ða beorhtnesse þe seo sunne nu
hafað.
 451. <foreign>MA21A/5</foreign> Ac þa Adam ond Eua on neorxnawonge gesyngodan,
ða wæs þæm tunglum gewonad heora beorhtnes, ond hi næfdon na
siððan butan þone seofoðan dæl heora leohtes.
 454. <foreign>MA21A/9</foreign> Ac on domes dæge þonne ure drihten edniwað
ealle gesceafte, ond eall mænnisc cynn eft ariseð ond hi næfre ma ne
gesyngiað, þonne scineð seo sunne seofon siðum beorhtre ðonne heo nu
do, ond heo næfre on setl gangeþ, ond se mona scineð swa swa nu seo
sunne deþ, ond he næfre ma wonað ne ne weaxeð on his endebyrdnesse, ac
þenden þa tunglu her lyhtaþ on ðysse deadlican worolde.
 460. <foreign>MA21A/17</foreign> Symble ðonne se mona gangeþ æfter ðære
sunnan, ðonne weaxeð his leoht, ond swa he bið þære sunnan near swa
bið his leoht læsse, ond swa he bið hyre fyrr swa bið his leoht mare,
ond hwæðre he bið symble þurh þa sunnan onlyhted.
 465. <foreign>MA21B/1</foreign> On ðone ilcan dæg bið sancte Benedictes
geleornes ðæs halgan abbodes.
 466. <foreign>MA21B/2</foreign> Se wæs acenned on Nursia ðære mægðe,
ond sona on his cnihthade he wilnade þæt he gode anum licade.
 467. <foreign>MA21B/4</foreign> Ond on sumum þara mynstra þe he ofergeseted
wæs þa broðor him woldon sellan attor drincan forðon þe hi ne mostan
for him naht unalyfedlices begangan.
 470. <foreign>MA21B/7</foreign> Ða he þa senade þæt fæt þe þæt
attor on wæs, ða tobærst hit swæ þær mon stan onwurpe.
 471. <foreign>MA21B/9</foreign> Ond he mid bliðe mode forlet ðara broðra
onwald ond eft to his oðrum mynstre ferde.
 473. <foreign>MA21B/11</foreign> Wæs his godes þeow sum se æt nænigre
gebedtide wolde on ðære cirican wunian ðæt he mid þæm oþrum
his gebed gefylde.
 475. <foreign>MA21B/14</foreign> Þa geseah se abbod ðæt sum lytel cniht
sweart teah þone broðor be his hrægle of þære cirican ut.
 476. <foreign>MA21B/16</foreign> Se abbod þa sume dæge ut gangende sloh ðone
broðor mid gyrde, ond þa wæs se feond mid þy geflymed swa he hine
sloh, ond se broðor siþþan a wunode æt his gebede.
 479. <foreign>MA21B/19</foreign> Ðy dæge ðe se abbod geleorde his broðra
twegen geseagon ænne weg fram his mynstre rihte east on ðone heofon.
 480. <foreign>MA21B/22</foreign> Se wæs bebræded mid hwitum ryftum, ond
þær wæs on unrim scinendra leohtfata, ond þær stod an beorht wer
ond cwæð to him, þis is se weg mid þy þe drihtnes se leofa
Benedictus astag on heofon.
 484. <foreign>MA22A/1</foreign> On ðone twa ond twentegðan dæg ðæs
monðes bið se fifta dæg worolde.
 485. <foreign>MA22A/2</foreign> On ðæm dæge god gescop of wætere eall
fleotendra fixa cyn ond fleogendra fugla.
 486. <foreign>MA22A/4</foreign> Woroldsnottre men secgað þæt þa ficsas syn
on sæ hundteontiges cynna ond ðreo ond fiftiges.
 487. <foreign>MA22A/6</foreign> Ond nis ænig manna þæt he wite hwæt
þara fugla cynna sy ofer eorðan.
 489. <foreign>MA22A/7</foreign> Ond hwæðre æghwelc fugal wunað ðæt
ðæt he of gesceapen wæs.
 489. <foreign>MA22A/9</foreign> Ða swimmaþ nu sealtum yþum ða þe of
ðæm gesceapen wæron, ond ða wuniað on merum ond on flodum þa þe
of ðæm ferscum wætre gescæpene wæron, ond þa sittaþ on feldum
ond ne magon swimman ða þe of þæs græses deawe geworht wæron,
ond þa wuniað on wudum ða þe of þara treowa dropum gehiwode wæron,
ond þa wuniað on fænne þa þe gewurdon of þæs fænnes
wætan.
 496. <foreign>MA23A/1</foreign> On ðone ðreo ond twentegðan dæg ðæs
monðes ðæt bið se sexta worolde dæg.
 497. <foreign>MA23A/2</foreign> On ðæm wæs Adam gescæpen se æresta
man, ond Eua his wif wæs gescæpen of his ribbe.
 499. <foreign>MA23A/4</foreign>    Hi wæron swa gescæpene ðæt hi ne
mihte fyr bærnan ne wæter dræncean ne wildeor slitan ne þorn
stician.
 500. <foreign>MA23A/6</foreign> Ne hi ne mihtan næfre forealdian ne deade beon,
gif hi godes bebodu geheoldan.
 501. <foreign>MA23A/8</foreign> Ac þa hi þæt ne geheoldan, ða
underðeoddon hi selfe ond eall ðæt mænnisce cynn to sare ond eldo ond
to deaðe.
 503. <foreign>MA23A/10</foreign> Adam lifde her on wræcsiðe nigan hund geara
ond ðritig geara, ond his ban syndon bebyrged noht feorr be eastan ðære
byrig ðe is nemned Cebron, ond him is ðæt heafod suð gewend ond þa
fet norð, ond seo byrgen is bewrigen mid dimmum stanum ond yfellicum.
 508. <foreign>MA23B/1</foreign> On ðone ylcan dæg bið þæs halgan
mæssepreostes ðrowung, se wæs nemned þeodorotos.
 509. <foreign>MA23B/2</foreign> Se þrowade monigfealdne martyrdom for Criste on
Antiochia þære ceastre on Iulianus dagum þæs hæþnan caseres, ond
æt nyhstan he wæs beheafdod.
 511. <foreign>MA23B/5</foreign> Ond ða þære ylcan niht ða swealt se dema
þe hine cwellan het mid unasecgendlicum sarum, efne swa þæt he spaw his
innoð ut þurh his muð.
 514. <foreign>MA24A/1</foreign> On ðone feower ond twentegðan dæg þæs
monðes, ðæt bið se seofoða worolde dæg.
 515. <foreign>MA24A/2</foreign> On ðæm dæge god gereste fram his weorce ond
þone gehalgode.
 517. <foreign>MA25A/1</foreign> On ðone fif ond twentegðan dæg þæs
monðes com Gabrihel ærest to sancta Marian mid godes ærende, ond on
ðone dæg sancta Maria wæs eacen geworden on Nazareth ðære ceastre
þurh þæs engles word ond þurh hire earena gehyrnesse, swa þas treowa
ðonne hi blostmiað þurh þæs windes blæd.
 521. <foreign>MA25A/7</foreign> On ðære ylcan stowe, þær hire hus ða
wæs, þa se engel hi ane gemette cristne men timbredon micle cirican.
 523. <foreign>MA25A/9</foreign> Ond ða æfter twa ond ðritegum geara ond
æfter ðrym monðum wæs Crist ahangen on rode on ðone ylcan dæg.
 525. <foreign>MA25A/11</foreign> Ond sona swa he on ðære rode wæs, ða
gescæfta tacnedon þæt he wæs soð god.
 526. <foreign>MA25A/13</foreign> Seo sunne asweartade, ond se dæg wæs on
þeostre niht gecierred fram midne dæg oð non.
 527. <foreign>MA25A/15</foreign> Þa he æt þæm none his gast onsænde,
þa byfode seo eorðe, ond stanas burstan, ond stanweallas tofeollan, ond
deadra manna byrgenna wurdon opene, ond monige menn gesegon þæt þa
deadan arison of þæm byrgennum ond eodon geond ða halgan burh on
Hierusalem, oþ þæt Crist eft aras.
 532. <foreign>MA25A/20</foreign> Þa gewiton hi mid hine ge mid lichoman ge mid
sawle on ece wuldor, þæt we þy untweogendran be us gelyfden, ðæt we
be þæm leorniað.
 534. <foreign>MA25A/23</foreign> Seo Cristes rod on þa he wæs ahongen is on
ðære byrig Constantinapolie on cirican and on treowenre ceste belocen.
 536. <foreign>MA25A/26</foreign> Ond ðonne seo cest bið onlocen, þonne
cymeð ðær upp wunderlic stenc, ond swa wynsum swa þær syn ealle
blostman gesamnod, ond of þæm ostum ðæs treowes floweð ut swetes
stences wæta, se hafað eles onlicnesse.
 539. <foreign>MA25A/30</foreign> Gif mon ðæs wætan ænne lytelne dropan
seleð untrumum mæn, him bið sona sel.
 542. <foreign>MA26A/1</foreign> On ðone syx ond twentegðan dæg ðæs
monðes on þone dæg Crist reste dead on byrgenne for us ond his sawl
somod ond his godcundnes somod ond hergode geond hellegrund ond sloh þara
feonda weorod mid his godcunde sweorde ond draf on hellegrund ond hi þær
geband.
 546. <foreign>MA26A/6</foreign> Þær hine ongeatan weras ond wif ealle þa
þe hine æfre ær gelyfdon, ond hi of þæm witum forð ræsdon ond
wepende him to fotum luton ond þis cwædon, Help ure, la, hælend, nu
þu hider come, ðeah ðe hit late wære.
 549. <foreign>MA26A/11</foreign> A we gehyhton to þinum cyme, ac adwæsc nu
ðas gebeot ond ðas wopas tobrec ond gecyþ þinne þrymm on helle, swa
þu dydest on eorðan, þær þu alysdest cuce men mid þinre rode.
 552. <foreign>MA26A/14</foreign> Genere nu us deadan mid þine deaðe.
 553. <foreign>MA26A/15</foreign> Ðær hine eac ongeaton Adam ond Eua, þær
hi asmorede wæron mid deopum ðeostrum.
 554. <foreign>MA26A/17</foreign> Ða ða hi gesawon his þæt beorhte leoht
æfter þære langan worolde, þær Eua hine halsode for sancta Marian
mægsibbe ðæt he hire miltsade, Heo cwæþ to him.
 557. <foreign>MA26A/20</foreign> Gemyne, min drihten, þæt seo wæs ban of
minum banum ond flæsc of minum flæsce.
 558. <foreign>MA26A/22</foreign> Help min forþon.
 558. <foreign>MA26A/22</foreign> Ða Crist hi butu ðonan alysde ond unrim
bliðes folces him beforan onsende, ða he wolde gesigefæsted eft siðian
to þæm lichoman.
 561. <foreign>MA27A/1</foreign> On ðone seofon ond twentegðan dæg þæs
monðes bið se dæg on þone ure drihten of deaðe aras.
 562. <foreign>MA27A/2</foreign> Ond æfter his æriste hine tyn siðum monnum
ætywde, swa hit on his godspelle awriten is, ond mid his þegnum æt
gebrædne fisc ond huniges beobread, ond him ætywde ða wunda on his
handum ond on his fotum ond þa gewundedan sidan, þæt hi þy soðlicor
ongeaton þæt hit wæs soðlice his agen lichoma ðæt þær of
deaðe aras.
 567. <foreign>MA27A/9</foreign> Seo byrgen is on Hierusalem þe he of aras.
 568. <foreign>MA27A/10</foreign> Ðæt is sinowalt hus acorfen of anum stane,
on ðæm magon nigon men standende him gebiddan, ond hit is swa heah
þæt hit bið mannes oðres healfes fotes gemet bufan ðæm heafde.
 571. <foreign>MA27A/14</foreign> Ond se ingang is eastan in, ond on ða swiðran
healfe þæm ingange, þæt is on ða norðhealfe, is stænen bedd
seofon fota lang þrym mundum hierra þonne þæs huses flor.
 573. <foreign>MA27A/18</foreign> On ðæm bedde reste drihtnes lichoma on scetan
bewunden ða he wæs dead for us.
 575. <foreign>MA27A/20</foreign> Ðonne se hreðmonað bið agan, þonne bið
seo niht twelf tida lang, ond se dæg þæt ilce.
 577. <foreign>AP00A/1</foreign> On ðæm feorðan monðe on geare bið
þritig daga.
 577. <foreign>AP00A/2</foreign> Þone monað man nemneð on læden Aprelis,
ond on ure geþeode eastermonaþ.
 579. <foreign>AP03A/1</foreign> On ðone þriddan dæg þæs monðes bið
þara haligra fæmnena gemynd ond ðara eadigra gesweostra sancta Agape ond
sancte Chonie ond sancte Hirena.
 581. <foreign>AP03A/4</foreign> Þis syndon swiðe mære fæmnan on <foreign>de
virginitate</foreign>, ðæt is on fæmnena bocum.
 582. <foreign>AP03A/5</foreign> Ðas fæmnan on Dioclitianus dagum ðæs
caseres ðrowedon mærne martyrdom for Criste.
 583. <foreign>AP03A/7</foreign> Se casere hi sealde his gerefan, þæs nama
wæs Dulcitius, þæt se hi genedde þæt hi Criste wiðsocan.
 585. <foreign>AP03A/9</foreign> Ða sona swa he þa fæmnan geseah, ða wæs
he onstered mid scondlice luste, ond he eode on nihtlice tid on þæt hus
ðær þa fæmnan to Criste hi gebædon, ond he þohte þæt he hi
gebismrode.
 588. <foreign>AP03A/13</foreign> Ðær wæron inne geseted hweras ond pannan,
ond he þa þurh Godes miht wæs oncierred fram þæm fæmnum ond
clypte ða hweras ond cyste ða pannan, ðæt he wæs eall sweart ond
behrumig.
 591. <foreign>AP03A/17</foreign> Ond þa he ut eode, þa flogon hine his agene
mæn ond wendon þæt hit wære larbo, þæt is egesgrima.
 592. <foreign>AP03A/19</foreign> Þyssa fæmnena twa Sisinnius se gesið het
sendan on fyr, Agapan ond Chonie, ond þa þæt fyr wæs gemelted, þa
wæron ða fæmnan to Criste geleored, ond ða lichoman wæron swa
gesunde þæt him næs forbærned ne feax ne hregl.
 597. <foreign>AP05A/1</foreign> On ðone fiftan dæg ðæs monðes bið
þæs halgan biscopes geleornes sancta Ambrosies.
 598. <foreign>AP05A/2</foreign> He wæs ðære burge biscop Mediolana, ond
þær resteð his lichoma.
 599. <foreign>AP05A/4</foreign> Þyses biscopes ende gelamp on ðone sæternes
dæg ær eastran, ond hwene ærðon ðe he his gast ageafe, he sæde
þæt he gesawe Crist selfne, ond þæt he him hloge to.
 601. <foreign>AP05A/7</foreign> Ðes biscop is swiðe mihtig on frecnum wisum
gescyldnesse to biddanne.
 602. <foreign>AP05A/9</foreign> Þæt wæs gecyþed sumum heretogan, se ferde
fram Rome to gefeohte wið strangre þeode.
 604. <foreign>AP05A/10</foreign> Ða gecerde he to þæs biscopes lice ond him
þær gebæd.
 605. <foreign>AP05A/12</foreign> Þa þære ilcan niht æteawde he him on
swefne stondende on lytlum hylle on sumum felda, ond he sloh ðriwa mid his
cricce on ða eorðan ond cwæþ, <foreign>Hic, hic, hic</foreign> Her, her her.
 607. <foreign>AP05A/15</foreign> Ða se heretoga com ongean ðæm reþan
herge, þa gemitte he þær swelcne feld, ond on ðæm swylcne hyll, swa
him ær on swefne ætywed wæs.
 610. <foreign>AP05A/18</foreign> Ond he gestod on ðæm hylle ond hæfde his
sweord on handa, ond sona wæs se reða here on fleam gecierred.
 612. <foreign>AP05B/1</foreign> On ðone ylcan dæg bið sancta Hirenan tid
ðære halgan fæmnan.
 613. <foreign>AP05B/2</foreign> Ða fæmnan Sisinnius se gesið sealde his
cæmpum to bismrienne.
 614. <foreign>AP05B/3</foreign> Ða hi þa hi læddon to þære scondlican
stowe, ða ætywdon þær twegen godes englas on cæmpena hiwe ond
genamon ða fæmnan ond hi gelæddan on swa heanne munt, þæt hire ne
mihte nænig mon to genealecean.
 617. <foreign>AP05B/7</foreign> Ond heo þær hire gast onsænde, ond hire
lichoma resteð on ðæssalonica ðære ceastre, ðær hire sweostra
lichoman syndon, Agapan ond Chonian.
 620. <foreign>AP09A/1</foreign> On ðone nigeðan dæg ðæs monðes bið
seofon fæmnena tid þa þrowedon martyrdom for Criste on Syria
mægðe.
 621. <foreign>AP09A/3</foreign> Þara naman syndon Saturnina, Hilarina, Dominando,
Rogantina, Serotina, Donata, Paulina.
 624. <foreign>AP11A/1</foreign> On ðone ændleftan dæg þæs monðes
bið sancte Guthlaces geleornes ðæs anceran on Brytone, þæs lichoma
resteð on þære stowe ðe is cweden Cruwland.
 626. <foreign>AP11A/4</foreign> His nama is on læden belli munus, ond his
halignes wæs sona getacnad æt his acennisse mid heofonlicum tacnum.
 628. <foreign>AP11A/6</foreign> Men gesegon cuman fægre hand of heofonum ond
gesegnian þæs huses duru ðe he wæs on acenned, ond eft to heofonum
gewat.
 630. <foreign>AP11A/9</foreign> Ond ymb an gear ðæs þe he on ancorsetle
wunade he geearnade ðæt him spræc an godes engel to æghwelce
æfenne ond eft on ærnemergen ond him sæde heofonlico geryno.
 633. <foreign>AP14A/1</foreign> On ðone feowerteoðan dæg þæs monðes
bið þara haligra gebroðra tid sancte Valerianes ond sancte Tiburties.
 634. <foreign>AP14A/3</foreign> Ða Allmachius, Romeburge gerefa, nedde mid witum
ðæt hi Criste wiðsocan.
 635. <foreign>AP14A/4</foreign> Ða hi þæt ne geþafodan, þa het he hi
beheafdian.
 636. <foreign>AP14A/5</foreign> Þa se man ðe þæt sceolde behealdan
þæt hi man beheafdade wepende ond swergende he sæde þæt he gesawe
heora sawla gongan ut of þæm lichoman fægre gefretwade, ond þæt he
gesawe godes englas swa scinende swa sunne.
 640. <foreign>AP14A/10</foreign> Ond þa hi bæron to heofonum mid heora
feþera flihte.
 641. <foreign>AP14A/11</foreign> And se man þa gelyfde Gode, ond he wæs
ofswungen on deað for Criste, ond his nama wæs Maximus.
 643. <foreign>AP18A/1</foreign> On ðone eahtateogðan dæg ðæs monðes
bið þæs halgan biscopes tid Sancte Eleutheri, and his modor ðære
nama wæs Sancte Anthie.
 645. <foreign>AP18A/3</foreign> He wæs þære burge biscop ðe is nemned
Mechania in Apulia þære mægðe, ac he geðrowade eft on Rome
martyrdom for Criste.
 647. <foreign>AP18A/6</foreign> Adrianus se casere hine ðreatade þæt he
Criste wiðsoce.
 648. <foreign>AP18A/7</foreign> Ða he þæt ne wolde, þa het se casere
gesponnan feower wilde hors to scride and hine gebundenne on þæt scrid
asettan þæt þa wildan hors sceoldan yrnan on hearde wegas on westene,
and him þa lima eall tobrecan.
 651. <foreign>AP18A/12</foreign> Þa com Godes engel of heofonum and gestilde
ðæm horsum, and hi gelæddon þæt scrid on hea dune þær him
coman to monigra cynna wild deor ond wunedon mid hine.
 654. <foreign>AP18A/15</foreign> Ond þonne he hof his handa upp to heofonum,
ðonne hofan ða deor heora fet upp ond heredon God mid hine.
 656. <foreign>AP18A/17</foreign> Þa het se casere his huntan hine ðær
gefeccean ond hine mid sweorde ofslean.
 657. <foreign>AP18A/19</foreign> Ða com stefn of heofonum ond cwæð, Cum min
þeow Eleuðerius, mine englas ðe lædað on ða heofonlican
Hierusalem.
 659. <foreign>AP18A/21</foreign> Þa feoll his modor ufan on his lichoman ond
cwæþ, Min sunu, gemyne þu me on þære ecean reste.
 660. <foreign>AP18A/23</foreign> Ond se casere hi het gemartyrian, ond God
wuldriende, heo ageaf hire gast.
 663. <foreign>AP21A/1</foreign> On ðone an ond twentegðan dæg ðæs
monðes bið þæs halgan anceran geleornes Sancte æþelwaldes, se
geset ancersetl on Fearne ðæm ealonde ærest æfter Cuthbrihte
ðæm halgan biscope.
 666. <foreign>AP21A/4</foreign> Ond æfter þon þe he twelf gear ðær
wunode, þa eode he on ðone gefean ðære ecean eadignesse.
 667. <foreign>AP21A/6</foreign> Ðæs æþeuualdes wunder wæs þæt he
spræc to his leornera sumum, ond þa færinga oðswigde he swa he
hwæshwugu hercnade.
 669. <foreign>AP21A/9</foreign> Ða fregn se his þegn hine for hwon he swa
dyde.
 670. <foreign>AP21A/10</foreign> Ða cwæþ he, hu mihte ic bu somod ge on
heofon geheran ge her sprecan.
 672. <foreign>AP23A/1</foreign> On ðone ðreo ond twentegðan dæg þæs
monðes bið Sancte Georgius tid ðæs æþelan weres, ðone Datianus
se casere seofan gear mid unasecgendlicum witum hine þreade þæt he
criste wiðsoce ond he nohwæþre hine oferswiðan mihte.
 675. <foreign>AP23A/5</foreign> Ond ða æfter seofon gearum het he hine
beheafdian.
 676. <foreign>AP23A/6</foreign> Ða he þa wæs læded to þære
beheafdunga, þa com fyr of heofonum ond forbærnde ðone hæðnan
casere ond ealle þa þe mid hine ær tintergedon þone halgan wer.
 678. <foreign>AP23A/10</foreign> Ond he, Sanctus Georgius, him to drihtne gebæd
ond ðus cwæð, Hælende Crist, onfoh minum gaste, ond ic þe bidde
þæt swa hwilc man ðe min gemynd on eorðan do, þonne afyrr þu fram
þæs mannes husum ælce untrumnesse, ne him feond sceþþe, ne hungor,
ne mancwyld.
 683. <foreign>AP23A/15</foreign> Ond gif mon minne naman nemneð on ænigre
frecennesse, oððe on sæ oþþe on siðfæte, þonne gefylge se
þinre mildheortnesse.
 685. <foreign>AP23A/18</foreign> Ða com stefn of heofonum ond cwæð to him,
Cum, þu gebletsoda.
 685. <foreign>AP23A/19</foreign> Swa hwelc swa on ænigre frecennesse minne naman
þurh þe gecegð, ic hine gehere.
 687. <foreign>AP23A/21</foreign> Ond siððan þisses halgan weres mihta
wæron oft micle gecyþed, þæt mæg ongetan se þe rædeþ sancte
Arculfes boc þæt se man wæs stranglice gewitnad se geuncrade sancte
Georgies anlicnesse ond se wæs wið his feondum gescilded betweoh micle
frecennisse se þe in to geþingum sohte.
 692. <foreign>AP24A/1</foreign> On ðone feower ond twentegðan dæg þæs
monðes bið sancte Willferðes geleornes ðæs halgan biscopes, ðæs
halignes wæs sona æt his acennisse gecyþed.
 694. <foreign>AP24A/4</foreign> Þæt hus þæt he wæs on acenned þæt
wæs byrnende gesæwen eallum þæm neahmonnum, ond se leg sloh to
heofonun, ond hi þær to urnon ond woldon mid wætre dwæscan ðone
bryne æfter monna þeawe.
 697. <foreign>AP24A/8</foreign> Ond þa hi þær to comon, ða ne gemitton hi
þær nænigne bryne.
 698. <foreign>AP24A/9</foreign> Ond þissum biscope onsundrum ætywde sanctus
Michahel ond him sæde hu andfænge his dæda wæron, ond hu lange his
lif sceolde beon.
 700. <foreign>AP24A/12</foreign> Ond þa he his gast ageaf, ða com sweg suðan
eastan of ðære lyfte swa swa micelra fugla sweg, ond gesetton on þæt
hus ðær he inne wæs.
 702. <foreign>AP24A/15</foreign> Þæt wæs ðara engla flyht þe hine to
heofonum læddon.
 704. <foreign>AP25A/1</foreign> On ðone fif ond twentegðan dæg ðæs
monðes bið seo tid on Rome ond on eallum godes ciricum seo is nemned
Letania maiora, þæt is þonne micelra bena dæg.
 706. <foreign>AP25A/4</foreign> On ðæm dæge eall godes folc mid
eaðmodlice relicgonge sceal god biddan þæt he him forgefe ðone gear
siblice tid ond smyltelico gewidra ond genihtsume wæstmas ond heora lichoman
trymnysse.
 709. <foreign>AP25A/8</foreign> Ðone dæg Grecas nemnað zymologesin, þæt
is þonne hreowsunge dæg ond dædbote.
 711. <foreign>AP25B/1</foreign> On ðone ilcan dæg bið sancte Marcus
ðrowung þæs godspelleres.
 712. <foreign>AP25B/2</foreign> He wæs sancte Petres godsunu on fulwihte ond he
leornode æt him.
 713. <foreign>AP25B/3</foreign> Ond þæt sanctus Petrus on dæge folce be
Criste sæde þonne wrat sanctus Marcus þæt on niht.
 714. <foreign>AP25B/5</foreign> Ond he þæt hæl ærest sancte Petre,
forðon his godspell is swa cweden furtum laudabile, hergendlico stalo.
 716. <foreign>AP25B/8</foreign> He wæs ærest Cristenra biscopa on
Alexandree ðære miclan ceastre, ond he gecerde ærest to Godes
geleafan Egypta mægþe ond Libia mægðe ond Arma rice ond Pentapalim,
on þissum mægðum wæron ær swa unclæne men þæt hi guldon
deofolgildum ge astorfen æton.
 720. <foreign>AP25B/13</foreign> Ðes sanctus Marcus hælde untrume men ond
hreofe ond deade men of deaðe awehte.
 721. <foreign>AP25B/15</foreign> Ac þa æfestgodon þæt sume godwrece men,
eodon þa on ciricean on þy ærestan Easterdæge, þær he mæssan
sang, ond brudon rap on his sweoran ond hine drogan ut æfter þæm stanum
on ðære eorðan, swa þæt his flæsc cleofode on þære
eorðan, ond ða stanas wæron gebaswad mid his blode.
 726. <foreign>AP25B/21</foreign> Ond þa on æfen dydon hi hine on carcern,
þær him on niht ætywde godes engel ond him sæde þæt he sceolde
þæs on mergen leoran on ða ecean reste.
 728. <foreign>AP25B/24</foreign> Ond þa æt nehstan Crist seolfa him ætywde
ond him cwæð to, Sibb sy þe, ure godspellere Marcus.
 730. <foreign>AP25B/26</foreign> Ða on mergen drogan þa hæþnan hine mid
þy rape, oððæt he his gast onsende to Gode.
 731. <foreign>AP25B/28</foreign> Ða woldon hi his lichoman forbærnan.
 732. <foreign>AP25B/29</foreign> Ða com þunor ond regn, ofslogon monige þara
hæþenra, ond þa oþre flugon onweg.
 733. <foreign>AP25B/31</foreign> Ond æfeste weras bebyrgdon his lichoman on
micelre ond mærre cierecean, seo is on Alexandria ceastre.
 735. <foreign>AP27A/1</foreign> On ðone seofon ond twentegðan dæg þæs
monðes bið þære halgan cwene tid sancta Alexandrea.
 736. <foreign>AP27A/2</foreign> Seo wæs Datianus cwen ðæs hæðnan
caseres, se wæs ealra eorðcyninga ealdorman.
 737. <foreign>AP27A/4</foreign> Ac heo gelyfde gode þurh sancte Georgius lare
ðæs martyres.
 738. <foreign>AP27A/5</foreign> Ða se casere ðæt ongeat þæt heo Criste
gelyfde, þa cwæð he, Wa me, Alexandree, þu eart beswicen mid Georgius
scinlacum.
 740. <foreign>AP27A/8</foreign> Forhwon toweorpest þu min rice oþþe tohwon
forlætest þu me?
 741. <foreign>AP27A/9</foreign> Þa he þa ne mihte hi mid his wordum oncerran,
þa het he hi ahon be hire loccum ond hi þreagean mid missenlicum witum.
 743. <foreign>AP27A/12</foreign> Ða he þa ne mihte mid þæm hi
oferswiðan, þa het he hi lædan to beheafdianne.
 745. <foreign>AP27A/14</foreign> Ða bed heo þa cwelleras ðæt hi hire
geanbidedan medmicle hwile.
 746. <foreign>AP27A/15</foreign> Þa eode heo on hire palatium þæt is on hire
healle, ond anhof hire eagan upp to heofonum ond cwæð, Geseoh, drihten,
þæt ic forlæte nu mine healle opene mid eallum minum goldhordum for
þinum ðæm halgum naman.
 749. <foreign>AP27A/20</foreign> Ac ðu, min hælend, ontyn me nu þin
neorxnawong.
 750. <foreign>AP27A/21</foreign> Ond ða gefylde heo hire martyrdom mid Cristes
geleafan.
 752. <foreign>AP28A/1</foreign> On ðone eahta ond twentegðan dæg ðæs
monðes bið sancte Vitales tid þæs martyres, se resteþ on Vicolonge,
þæt is, on ðæm langan tune.
 754. <foreign>AP28A/3</foreign> Se wæs ærest caseres cæmpa under Paulino
ðæm deman on Rauenna ðære ceastre, ac he þa gelyfde on Crist ond
oðre men lærde to Cristes geleafan.
 756. <foreign>AP28A/6</foreign> Þa yrsode se dema forþon ond hine þa nydde to
deofolgylde begonge.
 757. <foreign>AP28A/8</foreign> Þa he þæt ne geþafode, þa het se dema
adelfan deopne seað ond hine cwicne on ðone ansændan ond hine fyllan
ufon mid eorðan ond mid stanum, oþ þæt he his gast onsænde.
 760. <foreign>AP28A/11</foreign> On ðære stowe wæron oft siððan
heofonlico wundro.
 762. <foreign>AP28B/1</foreign> On ðone ylcan dæg bið sancte Cristofores
ðrowung þæs miclan martyres.
 763. <foreign>AP28B/2</foreign> Se com on Decies dagum þæs caseres on ða
ceastre þe Samo is nemned of þære þeode þær men habbað hunda
heafod ond of þære eorðan on ðære æton men hi selfe.
 765. <foreign>AP28B/6</foreign> He hæfde hundes heafod, ond his loccas wæron
ofer gemet side, ond his eagan scinon swa leohte swa morgensteorra, ond his
teþ wæron swa scearpe swa eofores tuxas.
 768. <foreign>AP28B/9</foreign> He wæs gode geleaffull on his heortan, ac he ne
mihte sprecan swa mon.
 769. <foreign>AP28B/11</foreign> Ða bæd he god ðæt he him sealde monnes
gesprec.
 770. <foreign>AP28B/12</foreign> Ða stod him æt sum wer on hwitum gegirelan
ond eðode him on ðone muð.
 771. <foreign>AP28B/13</foreign> Ða mihte he siððan sprecan swa mon.
 771. <foreign>AP28B/14</foreign> Ða sænde se casere twa hund cæmpena
þæt þa hine gelæddan to him.
 772. <foreign>AP28B/16</foreign> Gif he þonne nolde to him cuman, þæt hi
hine ofslogon ond him brohtan þæt heafod to þæt he gesege hu lic
þæt wære.
 774. <foreign>AP28B/18</foreign> Ða ða cempan him to coman, ða ne dorstan hi
no him genealæcean, ond þa hwæþre ferde he mid hin.
 776. <foreign>AP28B/20</foreign> Þa he þa com to þæm casere ond he geseah
his onsyne, þa wundrade he swa ðæt he feoll of his ðrymsetle.
 777. <foreign>AP28B/22</foreign> Ða bead se casere him gold ond seolfor ðæt
hine oncerde fram Cristes geleafan.
 779. <foreign>AP28B/24</foreign> Þa he þæt ne geþafade, þa het he hine
tintergian mid missenlicum witum.
 780. <foreign>AP28B/26</foreign> Ða he þa ne mihte mid þæm hine
oferswiðan, ða bebead he þæt hine mon lædde to beheafdunga.
 782. <foreign>AP28B/28</foreign> Ða gebæd Cristoforus him to drihtne ond
bæd god ðæt æghwelc ðara manna þe his reliquia aht hæfde,
þæt he næfre hi fordemde on heora synnum, ne þæt godes yrre ofer
hi come, ne him wære hwæs gneaðes ne oþerra worldwisena.
 785. <foreign>AP28B/33</foreign> Þa com stefn of heofonum, ond seo cwæð, Swa
hit bið swa swa þu bidest.
 786. <foreign>AP28B/34</foreign> Ond ic þe soðlice secge.
 787. <foreign>AP28B/35</foreign> Gif hwilc man on micelre neadþearfnesse bið
þin gemyndig, ond he geceð him to geþingum ðinne ðone medoman naman,
ic þonne gefremme þæs mannes nedðearfnesse.
 789. <foreign>AP28B/38</foreign> Ða geendode Cristoforus his martyrdom.
 790. <foreign>AP28B/39</foreign> Ða gebohte an biscop his lichoman mid feo, se
wæs on naman Petrus, ond hine gelædde on his ceastre ond hine gesette
æt sumum mere, of þæm fleow ær flod ond gehwerfde ða ceastre.
 793. <foreign>AP28B/43</foreign> Ond siððan wæs seo ceaster wið þæm
flode gehealden on godes wuldor.
 795. <foreign>AP28B/46</foreign> Þonne se monað bið geendad ðe we nemnað
eastormonað, þonne bið seo niht tyn tida lang ond se dæg XIIII tida.
 797. <foreign>MY00A/1</foreign> On þone fiftan monað on geare bið an ond
þritig daga.
 797. <foreign>MY00A/2</foreign> Se monað is nemned on læden Maias ond on ure
geðeode Ðrymylce, forðon swylc genihtsumnes wæs geo on Brytone ond eac
on Germania lande, of ðæm Ongla ðeod com on þas Breotone, þæt hi
on þæm monðe þriwa on dæge mylcedon heora neat.
 802. <foreign>MY01A/1</foreign> On ðone ærestan dæg þæs monðes bið
sancte Philippes tid þæs apostoles ond ðæs godes ærendwrecan.
 803. <foreign>MY01A/3</foreign> His nama is gereht on læden os lampadis,
þæt is on ure geþeode leohtfætes muþ.
 804. <foreign>MY01A/5</foreign> He getacnað ða gastlican lareowas godes
cyrecena.
 805. <foreign>MY01A/6</foreign> Ure hælend geceas ðysne Philippum him to
þegne on Galilea mægðe fram Bethsaida ðære ceastre.
 807. <foreign>MY01A/8</foreign> Bethsaida is gereht domus venatorum, ðæt
þonne is huntena hus.
 808. <foreign>MY01A/9</foreign> Ðes Philippus æfter þæs hælendes
uppastignesse he bodade Cristes godspell on Sciðia mægðe.
 809. <foreign>MY01A/11</foreign> Ðær he awehte ðry men of deaðe, ond his
lichoma resteð nu on Hierapole þære ceastre on Frygia mægðe, ond
his dohtra twa þa halegestan fæmnan syndon ðær bebyrgde on twa healfe
his.
 813. <foreign>MY02A/1</foreign> On ðone æfteran dæg þæs monðes bið
þæs halgan biscopes gemynd sancte Athanasi.
 814. <foreign>MY02A/2</foreign> He wæs biscop on ðære miclan ceastre
Alexandrie.
 815. <foreign>MY02A/3</foreign> His halignes wæs sona foretacnod on his
cnihthade.
 816. <foreign>MY02A/5</foreign> Ðære burge biscop ær him wæs nemned
Alexander.
 816. <foreign>MY02A/6</foreign> Se sæt sume symbeldæge on ðære cierecan,
ond þa geseah he þurh þa eagduru plegan micel cnihta weorod be sæs
waroðe, þara wæs an Athanasius.
 819. <foreign>MY02A/9</foreign> Ða ongan he fullwian ða oðre cnihtas on
ðæs sæs yðum, ond hi eodon him under hand, swa he biscop wære.
 820. <foreign>MY02A/11</foreign> Ond þa sona het se biscop ðone cniht him to
gelædan ond hine lærde gastlicne wisdom, ond he wæs eall mid godes
snyttro gefylled.
 823. <foreign>MY03A/1</foreign> On ðone ðriddan dæg þæs monðes bið
sancte Alexandres þrowung ðæs geongan papan on Rome ond twegra
mæssepreosta mid hine, ða wæron nemde sanctus Euensius ond sanctus
Theodolas.
 826. <foreign>MY03A/4</foreign> Þa Aurelianus se gesið, se þær cwealde
cristne men he ongan hi nedan þæt hi Criste wiðsocan.
 827. <foreign>MY03A/6</foreign> Ða hi þæt ne geðafodon, þa het he sendan
hi ealle ðry on byrnendene ofn.
 828. <foreign>MY03A/8</foreign> Ða nolde hi þæt fyr bærnan.
 829. <foreign>MY03A/9</foreign> Þa het he þa mæssepreostas beheafdian ond
ðone papan ofstician.
 830. <foreign>MY03A/10</foreign> Ða sona com stefn of heofonum, ond seo
cwæþ, Aurelianus, ðysum monnum þe þu her bismrodest, him is godes
neorxnawong ontyned, ond þe syn helle tintergu ontyned.
 832. <foreign>MY03A/14</foreign> Ða swealt he sona þære ilcan niht mid
egeslice deaðe, ond his wif, seo wæs on naman Seueriane, heo bebyrgde
ðæs papan lichoman ond þara mæssepreosta arweorðlice on þære
seofoðan mile fram Romebyrg on ðæm wege Numentana.
 836. <foreign>MY03A/19</foreign> Ðes sanctus Alexander wæs se fifta papa
æfter sancte Petre.
 838. <foreign>MY03B/1</foreign> On ðone ilcan dæg bið seo tid þæt
Cristes rod wæs gemeted ærest, swa us þa halgan gewritu secgað, on
ðone dæg þe we nemnað quinta nonas Maius.
 840. <foreign>MY03B/4</foreign> Ðær com upp of ðære eorðan wynsumes
stences rec ðær seo rod wæs gemeted.
 841. <foreign>MY03B/6</foreign> Ond ðy ilcan dæge þe seo rod wæs gemeted
þæt treow wæs geseted ofer deades mannes lichoman, ond se sona aras,
ond þurh ðæt wundor wæs gecyþed þæt þæt wæs soðlice
Cristes rod.
 845. <foreign>MY04A/1</foreign> Ymb þas dagas utan, hwilum ær, hwilum
æfter, beoð þa þry dagas on ðæm godes ciricum, ond Cristes folc
mærsiað letanias, þæt is þonne bene ond relicgongas, foran to
Cristes uppastignesse.
 848. <foreign>MY04A/5</foreign> On ðæm ðrym dagum sceolon cuman to godes
cirican ge weras ge wif, ge ealde men ge geonge, ge þeowas ge ðeowenne to
ðingianne to gode, forðon ðe Cristes blod wæs gelice agoten for eallum
monnum.
 851. <foreign>MY04A/9</foreign> On ðæm þrym dagum cristne men sceolon
alætan heora ða woroldlican weorc on ða þriddan tid dæges, ðæt
is on undern, ond forð gongen mid þara haligra reliquium oð ða
nigeðan tid, þæt is þonne non.
 854. <foreign>MY04A/14</foreign> Ða dagas syndon rihtlice to fæstenne, ond
þara metta to brucenne ðe menn brucað on ðæt feowertiges nihta
fæsten ær eastran.
 856. <foreign>MY04A/16</foreign> Ne bið alefed on ðyssum dagum ðæt mon
blod læte oððe a clæsnungdrenceas drince oððe aht feorr gewite
for woroldlicre bysgunge fram ðære stowe ðe he sceal gode
ætþeowian.
 858. <foreign>MY04A/20</foreign> Ðas ðry dagas syndon mannes sawle læcedom
ond gastlic wyrtdrenc.
 860. <foreign>MY04A/22</foreign> Forðon hi sendon to healdanne mid heortan
onbryrdnesse, þæt is mid wependum gebedum ond mid rumedlicum ælmessum
ond fulre blisse ealra mænniscra feonda, forþon ðe god us forgyfeð his
erre, gif we ure monnum forgeofað.
 864. <foreign>MY05A/1</foreign> On ðone fiftan dæg þæs monðes bið se
dæg þe ure dryhten to heofonum astag.
 865. <foreign>MY05A/2</foreign> Ðy dæge hine gesegon nyhst his þegnas on
Oliuetes done.
 866. <foreign>MY05A/3</foreign> Ðær he bletsade hi, ond ða gewat mid þy
lichoman on heofonum.
 867. <foreign>MY05A/5</foreign> Ðy dæge eode seo eorðe on heofon, ðæt
is se mon ofer engla ðrym, ond on Oliuetes dune syndon nu gyt ða swæþe
dryhtnes fotlasta.
 869. <foreign>MY05A/8</foreign> Ymb þa drihtnes fotlastas timbredon cristne men
seonewealte cirican wunderlice.
 870. <foreign>MY05A/9</foreign> Ne mihte seo his swaðu næfre mid nænigre
oðre wisan beon þæm oðrum florum geonlicod ond gelice gehiwad.
 872. <foreign>MY05A/12</foreign> Gif þær mon hwæt mænnisces on asette,
ðonne seo eorðe him onufan scealde ðeah hit wære marmarstanas, ða
wæron aswengde on ðara onsyn þe þær on sæton ðæt dust
ðæt god ðær on træd ond þa his swaða ðe þær onþricced
sendon, ða syndon monnum to ecre lare, ond dæghwamlice geleaffulle men
nimað ðæt sand, ond þær hwæðre ne bið nænig wonung on
þæm sande ðære drihtnes fotswaða.
 878. <foreign>MY05A/20</foreign> Sanctus Arculfus sæde þæt þær ne
mihte nænig hrof on beon on ðære cirican on ðære stowe ðe ure
drihten onstod þa he to heofonum astag, ac þæt se weg ðær wære a
to heofonum open þara monna eagum þe him þær gebædan on ðære
ylcan stowe.
 882. <foreign>MY05A/26</foreign> Ond he sæde þæt þa drihtnes fotlastas
wæron beworht mid ærne hweole, ond þæs heanes wære oð monnes
swyran, ond þæt þær wære ðyrel on middum þæm hweole, ðurh
þæt mihton men ufan beorhtlice sceawian drihtnes fota swaðe, ond
þæt hi mihton mid heora handum ræcean ond niman þæs halgan dustes
dæl.
 887. <foreign>MY05A/33</foreign> Ond sanctus Arculfus sæde þæt þær
hangade uþmæte leohtfæt, ond ðæt wære a byrnende dæges ond
nihtes ofer þara drihtnes fota swaða.
 889. <foreign>MY05A/36</foreign> Ond he sæde þæt æghwelce geare ðy
dæge æt Cristes uppastignesse on middes dæges tide, æfter þon
þe mæssesangas wæron geendode on þære ylcan cirican, þæt
þær to come þæs strongestan windes yste, ond þæt se swa
stronglice hrure on þa circan, þæt þær ne mihte nænig mon
ænge gemete on ðære circean oððe on hire neahstowe gestandan
oþþe gesittan, ac þæt ealle þa men ðe þær þonne wæron
lagon aþænede on þære eorðan mid ofdune healdum ondwleotan, oþ
þæt seo ondrynslyce yst forð geleoreð.
 897. <foreign>MY05A/47</foreign> Se ondrysnlica wind þæt deð þæt se
dæl ðære ciricean ne mæg habban ðone hrof ðær þæs
hælendes fotlastas syndon under.
 899. <foreign>MY05A/50</foreign> Sanctus Arculfus sæde þæt he self ðær
wære ondweard æt þære ylcan cyricean ðy dæge æt Cristes
uppastignesse, ða se stranga ond se forhtlica wind þær onræsde.
 902. <foreign>MY06A/1</foreign> On ðone sextan dæg þæs monðes bið
sancte Eadberhtes geleornes ðæs arwyrðan fæder, se wæs biscop on
Brytone æfter sancte Cuthberhte on ðæm halgan mynstre ðe is nemned
Lindesfarna yg.
 904. <foreign>MY06A/5</foreign> Þæm Eadberhte wæs gewunelic þæt he
symble feowertig daga ær eastran ond feowertig daga ær Cristes acennisse,
þæt is ær geolum, þæt he wunode on dygolre stowe on his gebedum
ond on gastlicum weorcum.
 908. <foreign>MY06A/10</foreign> Ond seo stow wæs ymburnen mid sæs streamum.
 908. <foreign>MY06A/11</foreign> Þa on ðæt lenctenfæsten, on ðæm
ðæs mynstres broðra dydon sancte Cuthberhtes liic of eorðan ond hi
þæt gemetton swa gesund, swa he þa gyt lifde, æfter ændlefan
gearum ðæs þe wæs bebyrged.
 912. <foreign>MY06A/15</foreign> Ða bæron hi þæs lichrægles dæl to
Eadberhte þæm biscope, ond he þæt cyste mid clænre lufan ond weop
þæt he mihte uneaðe ænig word gecweþan, ond cwæð, Hwilc man
mæg areccean drihtnes gefe?
 915. <foreign>MY06A/20</foreign> He þæt seleð ðæm þe hine lufiað
þæt þa sawla lifgað a on ðære heofonlican heannesse, ond he
healdeþ ða deadan lichoman ungemolsnode under eorðan, oþ þæt hi
eft cuce arisað, þonne þes middangeard byfað ond engla byman ufan
singað.
 919. <foreign>MY06A/25</foreign> He cwæð, Ic wat cuðlice þæt seo stow
ne bið noht longe emettugu on ðære Sancte Cuthberhtes lichoma
resteþ, ond þæt bið swiðe eadig mon þæm þe drihten forgyfeð
þæt on ðære stowe resteþ.
 922. <foreign>MY06A/30</foreign> Ða noht longe æfter þissum ða geuntrumade
godes se leofa Eadberht bisceop, ond þæs æfter seofon ond feowertig
daga he onsende his gast ond his lichoma wæs geseted on þa ylcan stowe
ðær sancte Cuthberhtes lichoma ær reste.
 927. <foreign>MY07A/1</foreign> On ðone seofoðan dæg þæs monðes bið
sancte Iohannes geleornes, se wæs biscop on Brytone on Norðanhymbra
ðeode.
 928. <foreign>MY07A/3</foreign> Se gedyde dumbum men spræce, ond his wundor
syndon awritene on istoria anglorum ðæm bocum, ond his lichoma ðær
resteð on ðære stowe ðe mon nemneð Derewudu.
 932. <foreign>MY08A/1</foreign> On ðone eahteþan dæg þæs monðes bið
þæt sancte Michaheles cirice ærest funden wæs on ðæm munte
Gargano, þær se mon wæs ofscoten mid his agenre stræle, mid þy
þe he wolde ðone fearr sceotan se stod on þæs scræfes dura.
 936. <foreign>MY08B/1</foreign> On ðone ylcan dæg bið sancte Victores
ðrowung ðæs martyres, ðæs lichoma resteð on Mediolane ðære
ceastre.
 937. <foreign>MY08B/3</foreign> Se Victor he wæs Maura cynnes, ond he wæs
Maximianus cæmpa ðæs hæðnan caseres, ac he wæs cristen.
 939. <foreign>MY08B/6</foreign> Þa lærde se casere hine þæt he forlete
Cristes geleafan.
 940. <foreign>MY08B/7</foreign> Ða he þæt ne geþafade, ða þreade hine
man mid witum.
 941. <foreign>MY08B/9</foreign> He het hine begeotan mid weallende leade, ac him
þæt no ne derede ðon ma ðe ceald wæter.
 942. <foreign>MY08B/11</foreign> Þa het he his leaseras hine lædan to þæm
wuda se is gecegd dulnus ond hine þær beheafdian.
 944. <foreign>MY08B/13</foreign> Ða cwæþ he to þæm þe hine læddon,
Secgað ge Maximiane þæm casere þæt he bið to geare dead, ond him
beoð þa scancan forbrocen ær þon he sy bebyrged.
 946. <foreign>MY08B/17</foreign> Þa bebead se casere þæt nænig mon þone
lichoman bebyrgde siððan he wæs beheafdod, ac þæt hine scolden
forswelgan wilde deor ond wyrmas.
 948. <foreign>MY08B/21</foreign> Ða coman þyder tu wilddeor ond heoldon ðone
lichoman, oþer æt þæm heafdum, oþer æt þæm fotum, oþ
þæt þær com to sanctus Maternus se biscop ond hine arweorðlice
bebyrgde.
 952. <foreign>MY09A/1</foreign> On ðone nygeþan dæg ðæs monðes bið
sumeres fruma.
 952. <foreign>MY09A/2</foreign> Se sumor hafað hundnygontig daga.
 953. <foreign>MY09A/3</foreign> Þonne gangað þa seofon steorran on uhtan upp
ond on æfen on setl.
 955. <foreign>MY10A/1</foreign> On ðone teogþan dæg ðæs monðes bið
þæs martyres tid sancte Gordianes þæs lichoma resteð æt Rome,
ond his gemynd sceal beon mærsad mid mæssesongum on eallum ciricum.
 957. <foreign>MY10A/4</foreign> On ðone ylcan dæg bið þæs ealdan
mæssepreostes þrowung sancti Calepodi.
 959. <foreign>MY12A/1</foreign> On ðone twelftan dæg þæs monðes bið
sancte Pancrates ðrowung þæs æþelan cnihtes, se wæs fiftene
geara ða he for Cristes geleafan deað geðrowade.
 961. <foreign>MY12A/4</foreign> He wæs acenned on Frigia ceastre of æþelum
cynne.
 962. <foreign>MY12A/5</foreign> His fæder nama wæs Cledones ond his modor
noma wæs Cyriade, ac he wæs gefullwad æt Rome fram sancte Cornelie
ðæm papan.
 964. <foreign>MY12A/7</foreign> Ða ongan Dioclitsianus se hæþna casere hine
læran þæt he Criste wiðsoce, ond cwæð þæt he hine ðonne
wolde swa weligne gedon swa he his sunu wære.
 966. <foreign>MY12A/11</foreign> Þa he þæt ne geþafade, ða het he hine
beheafdian on ðæm wege ðe æt Rome is nemned Aurelia.
 968. <foreign>MY12A/13</foreign> Ðær is his lichoma bebyrged ond his cirice
getimbred oð þysne ondweardan dæg.
 970. <foreign>MY14A/1</foreign> On ðone feowerteogðan dæg þæs monðes
bið þara haligra martyra ðrowung sancte Victores ond sancte Coronan.
 971. <foreign>MY14A/3</foreign> Se Victor wæs from Cilicia ðære mægðe,
ond he wæs Antoninus cæmpa þæs caseres, ac he gelyfde on Crist.
 973. <foreign>MY14A/5</foreign> Ða Sabastianus, se hæðna Egypta gesið,
ongon hine nedan to deofolgelde.
 974. <foreign>MY14A/7</foreign> Þa he þæt ne geðafede, þa het he sumne
scinlæcan him sellan etan þæt flæsc, ðæt wæs geættred mid
þy werrestan attre, ond him þæt ne sceðede.
 976. <foreign>MY14A/10</foreign> Ða het he hine eft cwicne beflean.
 977. <foreign>MY14A/11</foreign> Ða wæs oðres cempan wif, seo wæs on
naman Corona, seo wæs geong ond wæs an gear gebrydod ond feower monað.
 979. <foreign>MY14A/13</foreign> Seo cwæð to him, Eadig eart þu, Victor, ond
ðin þa halgan weorc sendon eadige.
 980. <foreign>MY14A/15</foreign> Ic geseo twegen beagas cuman of heofonum, se mara
is þin ond se læssa is min.
 981. <foreign>MY14A/17</foreign> Ond ða for þære gesyhþe gelyfde þæt
wif on Crist, ond þa het se gesið hi buta gemartyrian.
 984. <foreign>MY15A/1</foreign> On ðone fifteogðan dæg þæs monðes
bið se micla dæg ðe is nemned Pentecosten.
 985. <foreign>MY15A/2</foreign> Se dæg wæs mære on ðære ealdan æ
ær Cristes cyme, forþon ðe god spræc to Moyse of heofonum geherendum
eallum Israhela folce.
 987. <foreign>MY15A/5</foreign> Ond ðy dæge god sealde his æ ond his bebodu
ðæm ylcan folce on twam stænenum bredum awritene on Sinai ðære
dune.
 989. <foreign>MY15A/8</foreign> Ond eft æfter Cristes uppastignesse to heofonum
ðy ilcan dæge he onsænde his þegnum ðone halgan gast, ond ealra
þara monna wæs on anum huse hundteontig ond twentig.
 992. <foreign>MY15A/11</foreign> Þa færinga wæs geworden sweg of heofonum
swa swa stranges windes sweg.
 993. <foreign>MY15A/13</foreign> Ond se sweg gefylde ðæt hus ðær hi
sæton, ond ofer heora ælcne onsundran sæt swa swa fyr, ond hi mihton
sona sprecan on æghwelc þara geðeoda þe under heofonum is.
 996. <foreign>MY15A/16</foreign> Ond þa hælendas þegnas mihtan siþþan
don heofonlico wundor ðurh þone gast.
 997. <foreign>MY15A/18</foreign> Ðæm gaste æghwelc gefullwad man nu
onfehð þurh biscopa handa onsetenesse, ond se gast wunað mid æghwelcne
þara þe god deþ ond he gefyhð on ðæs clænan mannes heortan swa
swa culfre, ðonne heo baðað hi on smyltum wætre on hluttere
wællan.
 1002. <foreign>MY18A/1</foreign> On ðone eahtateogðan dæg þæs monðes
bið sancte Iohannes tid ðæs papan ond ðæs martyres, se gedyde
ðurh godes miht blindum men gesihðe.
 1004. <foreign>MY18A/4</foreign> Ðone Iohannem ofsloh for æfestum þeodoric,
Ostgotona cyning, on Rauenna ðære ceastre.
 1005. <foreign>MY18A/6</foreign> Ond sum westensettla on ðæm ealande ðe
Liparus is nemned sæde scipliðendum monnum þæt he gesege Iohannes
sawle ðæs papan lædon þone cyning þe hine ofslog gebundenne on ece
wite.
 1008. <foreign>MY18A/10</foreign> He cwæþ, se godes þeow, to þæm
scipliðendum, Gerstan dæge on ða nygeðan tid dæges, þæt is on
ðone non, ðeodoricus wæs gelæded and ungyred ond unscod ond gebunden
be þæm handum betweoh Iohanne þæm papan ond Simachum ðone
ealdormon, ond he wæs fram him aworpen on byrnende seað on ðysum
neahealande þæt is nemned ulcani.
 1014. <foreign>MY18A/17</foreign> Ða scipliðende þæt geherende behydelice
hi mearcedon ðone dæg ond cerdon eft to Etelwara mægðe, þær hi
ðone cyning ær lifiende wiston, ond hi þa hine gemetton deadne þy
ilcan dæge ðe his wite þæm godes þegne ætewed wæs.
 1017. <foreign>MY18A/22</foreign> Þæt wæs swiðe riht þæt he fram
þæm mannum twæm wære sended on ðæt ece fyr þa he ær
unrihtlice ofsloh on ðyssum life.
 1019. <foreign>MY18A/25</foreign> Þæt wæs ðeodoricus se cyning ðone we
nemnað ðeodric.
 1021. <foreign>MY20A/1</foreign> On ðone twentegðan dæg ðæs monðes
bið sancta Basillan tid ðære cynelican fæmnan.
 1022. <foreign>MY20A/2</foreign> Seo wæs on Rome, ond heo onfeng godes geleafan
ðurh sancte Eugenian lare ðære halgan fæmnan.
 1023. <foreign>MY20A/4</foreign> Ac heo wæs ær beweddad sumum æþelum
hæþnan were, se wæs on noman Pompeius.
 1025. <foreign>MY20A/6</foreign> Ða he þa gehyrde þæt heo wæs Cristenu,
ða ferde he to hire huse ond forbead ðæm duruweardum þæt heo hine
hire gesægde.
 1027. <foreign>MY20A/9</foreign> Þa onbead Basilla him ond cwæþ, Ongytt þu
þis þæt ic næbbe nænigne intingan þe to geseonne ne þe to
gegretanne.
 1029. <foreign>MY20A/11</foreign> He þa wæs swiðe gedrefed ond ferde to
ðæm casere Galliena ond hine aðenede beforan ðæm ond cwæð,
Fultumað eowrum Romwarum.
 1031. <foreign>MY20A/14</foreign> Mid hwelcum monnum magon ge onheldon eowerra
feonda swyrban, gif we usse bryde an forlætað?
 1032. <foreign>MY20A/16</foreign> Þa gedemde se casere þæt Basilla onfenge
þone brydguman oþþe mid sweorde forwurde.
 1034. <foreign>MY20A/18</foreign> Ða heo þa wæs neded to him ða cwæð
heo, Ic hæbbe brydguman, þæt is Crist, cininga cyning.
 1035. <foreign>MY20A/20</foreign> Ða wæs heo sona ofslegen mid sweorde for
Criste.
 1037. <foreign>MY25A/1</foreign> On ðone fif ond twentegðan dæg ðæs
monðes bið sancte Urbanes gemynd ðæs papan, se wæs feower gear on
Rome papa ond þreo monað ond fif ond twentig daga, ond monigne æþelne
mon he gecierde to Cristes geleafan, ond he is bebyrged on ðæm mynstre
ðe hatte Pretectati ond on ðæm wege þe Appie is nemned.
 1042. <foreign>MY26A/1</foreign> On ðone sex ond twentegðan dæg ðæs
monðes bið sancte Augustines gemynd ðæs biscopes, se ærest fullwiht
brohte on ðas Breotone on Angla þeode.
 1044. <foreign>MY26A/4</foreign> Ond his biscopsetl wæs on Dorobernensis
ðære ceastre, þæt wæs on Cantwarabyrg, ond his wundor wæs
þæt he sealde blindum menn gesihðe.
 1046. <foreign>MY26A/7</foreign> Ond his siðfatas ealle to Breotone ond his
gastlice lare syndon awritene on Ongelcynnes steore, þæt is on historia
Anglorum.
 1049. <foreign>MY29A/1</foreign> On ðone nygan ond twentegðan dæg ðæs
monðes bið þara halegra martyra tid sancti Sisinni ond sancti Martyri ond
sancti Alexandri, ða þrowedan wuldorfæstne martyrdom for Criste.
 1052. <foreign>MY31A/1</foreign> On ðone an ond þritegðan dæg þæs
monðes bið sancta Petranellan tid ðære fæmnan.
 1053. <foreign>MY31A/2</foreign> Heo wæs sancte Petres dohtor ðara apostola
aldres, ond heo wæs swiðe wlitegu fæmne on Rome.
 1054. <foreign>MY31A/4</foreign> Ða ongann þære burge gerefa hire biddan to
wife, se wæs on noman Flaccus.
 1056. <foreign>MY31A/6</foreign> Þa onbead heo him þæt he þæs æfter
seofan dagum hire to onsænde all ða gesiðwif ond ða æþelan
fæmnan þe þær wæron, þæt heo mid þæm mihte feran to
þæm brydþingum.
 1058. <foreign>MY31A/10</foreign> Þa stod heo ealle þa seofon dagas on gebedum
ond god bæd þæt heo on mægðhade hire lif geendade.
 1060. <foreign>MY31A/12</foreign> Ða on þæm seofoðan dæge com hire to
Nicomedes se mæssepreost ond hire sealde husl, ond heo sona onsende hire
gast to gode, ond eall þa gesiðwif ond ða fæmnan ðe þær to
coman dedan hyre licþenunge ond læddon hi to byrgenne.
 1065. <foreign>MY31A/18</foreign> Þonne þrymelces monað bið geendod,
ðonne bið seo niht eahta tida lang ond se dæg sextene tida.
 1067. <foreign>JU00A/1</foreign> On ðæm syxtan monðe on geare bið þritig
daga.
 1067. <foreign>JU00A/2</foreign> Se monað is nemned on læden Junius, ond on
ure geþeode se ærra liða, forðon seo lyft bið þonne smylte ond
ða windas, ond monnum bið ðonne gewunelic ðæt hi liðað ðonne
on sæs bryme.
 1071. <foreign>JU01A/1</foreign> On ðone ærestan dæg þæs monðes
belimpað twegen mæssesongas.
 1072. <foreign>JU01A/2</foreign> Se ærra bið on ðæm ealdan
sacramentorium, ðæt is on ðæm ealdan mæssebocum on sancte Prisces
gemynd ðæs martyres.
 1074. <foreign>JU01A/4</foreign> Oþer bið on ðæm niwran bocum on sancte
Nicomedes gemynd ðæs martyres.
 1076. <foreign>JU02A/1</foreign> On ðone æfteran dæg þæs monðes
bið sancte Herasmis tid, se wæs biscop on Antiochia ceastre.
 1077. <foreign>JU02A/3</foreign> He wæs fæger on ansyne ond ænlic, ond his
eagan wæron swelce sunnan leoma.
 1078. <foreign>JU02A/4</foreign> Ða on ða tid bebead Dioclitianus se casere
ðæt cristne men guldan deofolgeldum.
 1080. <foreign>JU02A/6</foreign> Ða gewat se biscop on westen ond þær
eardade seofon gear, ond him þær bær hræfn mete to, ond misenlico
wilddeor him þær comon to ond hine weorðedon.
 1082. <foreign>JU02A/9</foreign> Ða com him godes engel to ond hine alædde
ðanon on Italia mægðe, þæt is on Etelwara lande, in Ludican
ðære ceastre.
 1084. <foreign>JU02A/12</foreign> Ðær he awehte deadne mon of deaðe, ond
þurh þæt wundor eall ðæt folc onfeng fullwihte.
 1085. <foreign>JU02A/14</foreign> Ða het Maximianus se casere hine lædan to
his deofolgelde, þæt he þæm gulde.
 1086. <foreign>JU02A/16</foreign> Þa stod þær gyldenu onlicnes, twelf elna
heah, ond of þære com gan micel draca ond abat ðone þriddan dæl
ðæs hæðnan folces beforan ðæm biscope.
 1089. <foreign>JU02A/19</foreign> Þa het se casere hine don on carcern.
 1089. <foreign>JU02A/20</foreign> Þa æt midre niht ætywde hine Michahel se
heahengel ond hine ut alædde of þære ceastre, ond þa gemette he scip
ond he astag on þæt scip ond mid ðy oferlað þa mægðe, ðæt
he com on oþre mægðe to þære ceastre ðe Formee is nemned.
 1093. <foreign>JU02A/25</foreign> Ðær he gereste seofon dagas, ond þær
com stefn of heofonum ond hine cede to þære ecan reste.
 1094. <foreign>JU02A/27</foreign> Ða bæd he god þæt æghwelc mon þe
him gebæde on þære stowe ðær his eardung wæs þæt he
þæs hæfde mede wið god, ond þæt his gast æghwelce sæternes
dæg ond sunnandæg moste beon on þære ilcan stowe.
 1098. <foreign>JU02A/31</foreign> Þa cwæþ seo stefn eft of heofonum, Eall
hit bið swa þu bidest.
 1099. <foreign>JU02A/33</foreign> Ond þa onsende he his ðone sigefæstan gast
to gode.
 1101. <foreign>JU02B/1</foreign> On ðone ilcan dæg bið þara eadigra weora
tid Sancte Marcellines þæs mæssepreostes ond sancte Petres ðæs
cristneres.
 1102. <foreign>JU02B/3</foreign> Ða dydon manego wundor on Rome ond ðrowedon
monigfealdne martyrdom under þæm deman ðe Serenus wæs nemned.
 1104. <foreign>JU02B/6</foreign> Æt nehstan he het lædan hi feor on ðone
wudu, se wæs genemned silua nigra, se swearta wudu, ond he is nu nemned for
þyssa haligra are silua candida, se hwita wudu.
 1107. <foreign>JU02B/9</foreign> He bead þæt hi mon þær beheafdade, ond
hi þa hi gecyston, ond þa wæron hi beheafdade.
 1108. <foreign>JU02B/11</foreign> Ond þa sægde se mon eallum folce, se þe hi
beheafdade, þæt he gesege heora sawla ða hi ut eodon of þæm
lichoman, swelce heo wæren mid gimmum gefretwade ond mid goldebeorhtum
hreglum gegerede, ond englas mid heora hondum heo gefeonde bæren to
heofonum.
 1113. <foreign>JU02B/16</foreign> Þæs monnes nama wæs, se þe hi
beheafdade, Dorotheos.
 1113. <foreign>JU02B/18</foreign> Ond he þæs dyde hreowsunga and onfeng
fullwihte ond wæs to Gode gecierred.
 1115. <foreign>JU02C/1</foreign> On ðone ylcan dæg ðrowade martyrdom for
Criste sanctus Arthemius.
 1116. <foreign>JU02C/2</foreign> Se wæs ær carcernweard, ac he gelyfde
hwæþre to gode for þæm wundrum ðe he geseah æt þyssum halgum
weorum Marcellini et Petre.
 1118. <foreign>JU02C/5</foreign> Ond his wif gelefde mid hine, þære naman wes
Candida, ond heora dohter, þare noma wæs Virgo.
 1119. <foreign>JU02C/7</foreign> Ða het se dema ðone carcernweard slean mid
sweorde for þæm geleafan, ond þæt wif ond þa dohtar weorpan on
seað ond þær mid stanum offellan.
 1122. <foreign>JU09A/1</foreign> On ðone nygeþan dæg þæs monðes bið
þæs halgan mæssepreostes tid sancte Columba, ðone nemnað Sceottas
Columchille.
 1124. <foreign>JU09A/3</foreign> Se com of Scottum to Breotone ond gelærde
Peohtas to fullwihte ond getimbrede him mynster on þæm ealonde þe is
nemned Hii, ond he dyde monig heofonlic wundor.
 1126. <foreign>JU09A/7</foreign> His wundra wæs sum þæt tu gesinhiwan
spræcon ymb hine ealle niht, oþ þæt hi slæp ofereode.
 1128. <foreign>JU09A/9</foreign> Ða ongan se tun bernan on þære nihte, þa
forburnon ealle þara monna hus þe on þæm tune wæron, butan þara
gesinhigna þe ymb hine spræcon.
 1130. <foreign>JU09A/12</foreign> Ða on morgenne het þære ðeode biscop
ða gesinhiwan to him ond frægn hi mid hwi hi gescildan heora hus wið
þæs fyres frecennysse, ond cwæþ þæt hi þæt hæfdon
oþþe to gode geearnad mid godum dædum oþþe hi þæt hæfdon
gedon mid yflum scinlacum.
 1134. <foreign>JU09A/17</foreign> Ða cwædon hi þæt hi naþer ne
scinncræftas cuþan ne hi mid nængum godum weorcum þæt noht swiðe
to gode geearnod hæfden, butan þæt an þæt hi on þære nihte
spræcon ymb þone halgan wer sancte Columbe.
 1137. <foreign>JU09A/22</foreign> Ða ongeat se biscop þæt heora hus þurh
þæt wæron gescylde wið þæs fyres frecennisse, forþon hi on
ðæm husum dydon ðæs halgan gemynd.
 1140. <foreign>JU10A/1</foreign> On ðone teogeþan dæg þæs monðes
bið sancte Barnabes tid.
 1141. <foreign>JU10A/2</foreign> Se wæs Cristes apostola discipul, forðæm
his noma is gereaht on læden filius consolationis, ðæt is on ure
geþeode frofre sunu.
 1142. <foreign>JU10A/5</foreign> He wæs acenned on Cypro þæm ealonde, ond
he wæs diacon æfter þære ealdan æ þeawe.
 1144. <foreign>JU10A/7</foreign> Ac he þa gelyfde on Crist ond bebohte his lond
ond þæt wearð gesealde hælendes ðegnum ond ferde mid Pawle feorr
ond wide geond middangeard ond monige þeoda gelærde to godes geleafan, ond
on þara anre him mon sealde attor drincan, ond him þæt hwæþre ne
eglede.
 1149. <foreign>JU15A/1</foreign> On þone fifteogþan dæg þæs monðes
bið sancte Vites þrowung.
 1150. <foreign>JU15A/2</foreign> He wæs seofon geara cniht ða he campode for
Criste.
 1150. <foreign>JU15A/3</foreign> Ærest his fæder mid medum hine wolde
oncerran from cristes geleafan.
 1152. <foreign>JU15A/4</foreign> Ða ne mihte he.
 1152. <foreign>JU15A/5</foreign> Ða sealde he hine Valerianum þæm gerefan,
ond he hine swencte mid witum ond he hine ne mihte oferswiðan.
 1154. <foreign>JU15A/7</foreign> Ða ætywde drihtnes engel ond hine gelædde
to sumum sæ ond his festerfæder mid hine.
 1155. <foreign>JU15A/9</foreign> Þær hi gemetton scip, ond on þæm se
engel hi lædde of Lucania þære mægðe ofer þone sæ on oþer
land.
 1157. <foreign>JU15A/11</foreign> Þær he gehælde Dioclitianus sunu ðæs
caseres from deofolseocnesse, ond se casere him bead gold ond seolfor ond
deorwyrðe gerelan ond half his rice wið þon þe he forlete Cristes
geleafan, ond he þon wiðsoc.
 1160. <foreign>JU15A/16</foreign> Þa het se casere meltan on hwere lead ond
scipteora ond pic, ond he het þone cniht on þæs hweres welm asetton, ond
him þæt no ne geeglde.
 1162. <foreign>JU15A/19</foreign> Ah godes engel hine þa gelædde ond his
festerfæder mid hine sanctum Modestum on þæs flodes neaweste se is
cweden Siler.
 1164. <foreign>JU15A/22</foreign> Ðær gesegon cristne men heora sawle fleogan
to heofonum swa swa culfran, ond hi wæron seofon siðum hwittran þonne
snaw.
 1166. <foreign>JU15A/24</foreign> Ond earnas heoldon ða lichoman ðær þreo
dagas, oþ þæt þær com to sum arfæst wif ofer þone flod, seo
wæs on noman Florentia.
 1168. <foreign>JU15A/27</foreign> Ond hire þa ætywde þæs cildes gast on
þæm wættre þæm wife ond het hi bebyrgan heora lichoman.
 1169. <foreign>JU15A/29</foreign> Ond heo þa hi bebyrgde on þære stowe seo
is cweden Marianus.
 1171. <foreign>JU16A/1</foreign> On ðone sextegðan dæg þæs monðes
bið þara eadigra weora ðrowung sancte Fereones ðæs mæssepreostes
ond sancte Feruciones ðæs diacones, ða þrowedon martyrdom for Criste
on þære ceastre Bisoncensi under Claudium þæm gerefan.
 1174. <foreign>JU16A/6</foreign> Se wolde hi mid feo beswican þæt hi Criste
wiðsocan.
 1175. <foreign>JU16A/7</foreign> Ða hi þæt ne geþafedon, þa het he him
ða tungan forceorfan, ac hi spræcon butan tungan, swa hi ær dydon, ond
god heredon.
 1177. <foreign>JU16A/10</foreign> Ða het he hi slean mid sweorde, ond hi þa
onsendon heora gastas, ond þær com micel wynsum stenc.
 1179. <foreign>JU16A/12</foreign> Ond cristne men bebyrgdon heora lichoman on
ðæm ylcan scræfe þær hi ær gode þeowedon.
 1181. <foreign>JU17A/1</foreign> On ðone seofontegðan dæg þæs monðes
bið sancte Nicandes tid þæs martyres, ðæs gemynd sceal beon
mærsad mid mæssesongum, ond his mæsse bið geseted on ðæm eldran
mæssebocum.
 1184. <foreign>JU17A/4</foreign> Ond on þone ylcan dæg bid sancte Blastes
ðrowung þæs martyres on Rome, se þrowade fyres bryne for Criste ond tu
hund cristenra monna mid hine ond tu ond syxtig.
 1187. <foreign>JU18A/1</foreign> On ðone eahtategþan dæg þæs monðes
bið þara æþelra wera ðrowung sancte Marces ond sancte Marcellianes.
 1188. <foreign>JU18A/3</foreign> Þæt wæron gebroþra, ond hi wæron
begen cristene.
 1189. <foreign>JU18A/4</foreign> Þa bebead Dioclitianus se casere ðæt hi
guldon deofolgyld oþþe hi man beheafdade.
 1190. <foreign>JU18A/6</foreign> Ða hi þa eodon to þære beheafdunga, þa
com him ongean wepende fæder ond modor ond hiora wif tu mid monegum cildum
ond halsedon hi þæt hi forletan ðone Cristes geleafan.
 1193. <foreign>JU18A/9</foreign> Ða oncierde him seo gehygd to deofolgylde.
 1194. <foreign>JU18A/10</foreign> Þa ongeat þæt sanctus Sebastianus se
cristna wer.
 1195. <foreign>JU18A/12</foreign> Ða ongan he him secgan hu lytel ond hu scomlic
ðæs mannes lif bið her on worolde, ond hu long ond hu ondrysnlic
ðæt ece wite bið, ond hu wuldorlic seo ece eadignes bið, oþ þæt
him seo heorte eft to Criste gecerde, ond hi þa gecyston hi ond ða wæron
for Criste gemartyrad.
 1200. <foreign>JU19A/1</foreign> On ðone nygentegðan dæg ðæs monðes
bið þara haligra gebroðra tid sancte Geruasi ond sancte Protasi.
 1201. <foreign>JU19A/3</foreign> Hi wæron getwinnas, ond heora fæder noma
wæs Vitalis ond heora modor Valerie, ond hie wæron bu gode swiðe
gecorene, ond æfter heora geleornesse Astachius se gesið nedde hi þæt
hi Criste wiðsocan.
 1204. <foreign>JU19A/7</foreign> Þa hi þæt ne geþafedon, þa het he
swingan þone Geruasi, oþ þæt he his gast onsende, ond þone Protasi
beheafdian.
 1206. <foreign>JU19A/10</foreign> Ond æfter monegum gearum heora gastas
æteawdon Ambrosie ðæm biscope ond him getæhte heora lichoman on
eorðan gehydde, ond he þa hi hof up ond getimbrede cyricean on heora naman
ond þa lichoman on þa gesette on Mediolana þære ceastre.
 1211. <foreign>JU22A/1</foreign> On ðone tu ond twentegðan dæg þæs
monðes bið þæs apostoles ond þæs godes ærendwracan gemynd þe
on gewritum is nemned Iacobus Alphei.
 1213. <foreign>JU22A/3</foreign> Þæt wæs Cristes modergan sunu, sancta
Marian sweostorsunu, forþon he is cweden on gewritum frater domini, drihtnes
broþor, ond æfter drihtnes upastignesse he wæs biscop on Hierusalem.
 1216. <foreign>JU22A/8</foreign> Ne æt he næfre flæsc ne he win ne dranc
ne he wyllenra hrægla breac, ac linenra ealra, ne he bæþes gymde ne he
his loccas mid scearum wanode ne his beard mid seaxe scear.
 1219. <foreign>JU22A/11</foreign> Ac he a singallice him to gode gebæd, ðæt
him seo hyd aheardod wæs on ðæm cneowum swa olfendan cneo beoð.
 1220. <foreign>JU22A/14</foreign> Ðone Iacobum Iudea leorneras ofslogan for
Cristes læþþum mid webwyrhtan rode, ac seo his unsynnige cwalu wæs
swa gewrecen þæt sona coman mid weorode twegen caseras fram Rome ond
towurpon ealle ða burh Hierusalem ond þa þe ðær on eardadan slogan
ond mid hungre acwealdan ond onweg bebohton.
 1226. <foreign>JU22B/1</foreign> On ðone ilcan dæg bið sancte Albanes
ðrowung, se þrowade on þisse Breotone martyrdom for Criste.
 1227. <foreign>JU22B/3</foreign> Ðurh sumne preost he wæs gelæred to godes
geleafan.
 1228. <foreign>JU22B/4</foreign> Þa bebead sum hæþen ealdormon his cæmpum
þæt hi sohton þone preost on Albanes huse.
 1229. <foreign>JU22B/6</foreign> Ða dyde Albanus on hine þæs preostes
cæppan ond eode ongean þæm cæmpan.
 1231. <foreign>JU22B/7</foreign> Ond hi hine gebundon ond læddon to þæm
deman, ond se hine mid miclum witum þreade þæt he Criste wiðsoce.
 1232. <foreign>JU22B/10</foreign> Þa he þæt ne geþafode, þa het he hine
lædan upp on sume dune ond hine þær beheafdian.
 1234. <foreign>JU22B/12</foreign> Þær Albanus abæd æt gode þæt
þær færinga com upp wætres welle beforan his fotum.
 1235. <foreign>JU22B/14</foreign> Ond þæm menn ðe hine beheafdade þæm
sona afeollan þa eagan bu of þæm heafde.
 1236. <foreign>JU22B/15</foreign> Seo stow þær Albanus ðrowade is neah
ðære ceastre þe Bryttwalas nemdon Verolamium ond Ængla þeod
nemnað nu Wætlingaceaster.
 1239. <foreign>JU23A/1</foreign> On ðone ðreo ond twentegþan dæg þæs
monðes bið þære halgan cwene geleornes sancte æþeldryþe.
 1240. <foreign>JU23A/2</foreign> Seo wæs twam werum gebrydod, ond hwæþre
heo wæs clæne fæmne.
 1241. <foreign>JU23A/4</foreign> Ærest heo wæs gebrydad Tondberhte,
Suðgerwa ealdormen, ond æfter þæm heo wæs seald Ecgferðe to
cwene, Norðanhymbra cyninge, forþon þe heo wæs Onnan dohter, Eastengla
cyninges.
 1244. <foreign>JU23A/8</foreign> Ond heo þa wæs twelf gear mid Ecgferð
þone cyning, ond he mid nængum ðingum mihte hire geþoht oncerran.
 1246. <foreign>JU23A/10</foreign> Þa onfeng heo haligryfte on þæm mynstre
ðe is nemned Colodesburh.
 1247. <foreign>JU23A/12</foreign> Þæs æfter anum geare heo timbrede
fæmnena mynster on ðæm londe þe we nemneð æt Elie.
 1248. <foreign>JU23A/14</foreign> Ond heo wæs þær abbodysse ond breac
siððan wyllenra hrægla, ond seldon heo baðode on hatum bæþe,
butan foran to eastrum ond foran to þæm fiftigan dæge ond foran to
Cristes fullwihtes dæge.
 1252. <foreign>JU23A/18</foreign> Ond seldon on dæge heo eode oftor to gereordum
þonne æne, ond fram uhtsanges tide heo a wunode on cierecean on hire
gebede oð dæg ond þurh godes gast heo self ær foresægde, hwonne
heo sceolde of middangearde leorna, ond heo þa geleorde.
 1255. <foreign>JU23A/23</foreign> Ond heo wæs sextene gear on eorðan bebyrged,
ond þa mon eft þone lichoman upp dyde, þa wæs he swa ungebrosnad
gemeted, swa heo ðy ilcan dæge wære forðfered.
 1258. <foreign>JU23A/27</foreign> Ond hire wæs micel wund open on ðæm
swyran ða heo mon on byrgenne dyde, ond þa hi mon eft up dyde of þære
byrgenne, ða wæs hit gebatad þæt þær næs butan seo swaðu
on.
 1261. <foreign>JU24A/1</foreign> On ðone feower ond twentegðan dæg þæs
monðes bið sancte Iohannes acennes þæs fulweres.
 1262. <foreign>JU24A/3</foreign> Se wæs acenned sex monðum ær Crist, ond
Gabrihel se heahengel bodade his acennesse ond sægde his fæder his noman
ær þon he acenned wære.
 1264. <foreign>JU24A/6</foreign> Ðes Iohannes wæs mara ðonne ænig oþer
mon buton Criste.
 1265. <foreign>JU24A/7</foreign> Ealle heahfæderas ond godes witgan he up
oferhlifað, ond ealle þa apostolas ond martyras he foregongeð ond
æghwelcne þara þe wæs of were ond of wife acenned.
 1269. <foreign>JY02A/1</foreign> Ond ða sona wæron hi alædde fram hira
eagum ond þæt wif wæs a siððan þy aredra on hire bere, forþon
þe heo onfeng swa cuþlicra gehata.
 1271. <foreign>JY04A/1</foreign> On ðone feorðan dæg þæs monðes bið
þæs halgan wifes gemynd on Rome seo is nemned Soe.
 1272. <foreign>JY04A/2</foreign> Seo wæs sex winter dumb þurh sume
mettrymnesse.
 1273. <foreign>JY04A/3</foreign> Ða Sebastianus gesegnade hire muð mid Cristes
rodetacne, ond þa mihte heo sona sprecan, ond heo onfeng fullwihte ond
geþrowade martyrdom for Criste.
 1276. <foreign>JY06A/1</foreign> On ðone sextan dæg þæs monðes bið
þara apostola eahtæþa dæg Petres ond Paules, se sceal beon mærsad
mid mæssesongum ond mid godcundum gerynum.
 1279. <foreign>JY06B/1</foreign> On ðone ilcan dæg bið þæs martyres
ðrowung sancti Tranquillini.
 1280. <foreign>JY06B/2</foreign> Ðæt wæs eald wer ond swiðe æþele on
Rome, ond he wæs longe ær swiðe earfaðcierre to godes geleafan.
 1281. <foreign>JY06B/4</foreign> Ða geuntrumade he mid þære mettrymnesse
podagre, ðæt is on ure geþeode fotadl, ond he ne mihte longe tid owiht
gangan.
 1283. <foreign>JY06B/7</foreign> Ða lærde sanctus Sebastianus hine ðæt he
onfenge fullwihte, ond sona he mihte gan.
 1284. <foreign>JY06B/9</foreign> Ond he wæs swiðe anræd geworden on godes
geleafan, ond he þrowade wuldorlicne martyrdom for Criste.
 1287. <foreign>JY07A/1</foreign> On ðone seofoðan dæg þæs monðes
bið þæs halgan weres gemynd sancti Proconi.
 1288. <foreign>JY07A/2</foreign> Se wæs on Palestina ðære mægþe, ond
sona on his cnihthade he swencte his lichoman swa for godes egsan, ðæt him
wæs hlaf an to gereordum ond wæter to drynce, ond ðis ymb twegen dagas,
hwilum ymb þry, hwilum æfter ealre wucan, ah dæges ond nihtes he smeade
a þone godcundan wisdom.
 1292. <foreign>JY07A/8</foreign> Ond þa æt nehstan Flauianus se dema hine
nedde on Cessaria ðære ceastre þæt he gulde ðæm hæþnum
godgyldum.
 1294. <foreign>JY07A/11</foreign> Ða cwæþ he, Nis þæt god þæt þa
monegan godas sien, ah an is se soþa god.
 1295. <foreign>JY07A/12</foreign> Ond þa for ðeossum het se dema him þæt
heafod of aheawan, ond his se eadiga gast leorde on þæs heofonlican lifes
ingong.
 1298. <foreign>JY07B/1</foreign> On ðone ilcan dæg bið þære miclan
fæmnan gemynd sancta Marinan.
 1299. <foreign>JY07B/2</foreign> Seo wæs acenned on Antiochia ðære ceastre,
ond hire fæder wæs hæþenra monna heahfæder.
 1300. <foreign>JY07B/4</foreign> Ond heo wæs sona on hire cildhade befæsted
cristenum wife to fedanne, ond æt þære heo geleornode þæt heo on
clænnesse god gelefde.
 1302. <foreign>JY07B/7</foreign> Ða gelomp þæt heo wæs fiftene geara,
ða læswede heo hire festermodor sceapum ond heold mid oþrum mægdenum
hire efnealdum.
 1304. <foreign>JY07B/10</foreign> Þa ferde ðær Olibrius se gerefa to
Antiochia ceastre.
 1305. <foreign>JY07B/11</foreign> Ða geseah he Marinan þæt mægden.
 1306. <foreign>JY07B/12</foreign> Þa het he his þegnas hi geniman ond him to
gelædan ond cwæð to hire, Ic þe onfo me to wife, ond þe bið
ðonne well ofer eall oþer wif.
 1308. <foreign>JY07B/15</foreign> Ða cwæð Marina, Ic þe þonne selle
minne lichoman to deaðe, þæt ic on heofonum reste hæbbe mid þæm
halgum fæmnum.
 1310. <foreign>JY07B/17</foreign> Ða het se gerefa hi swingan þæt þæt
blod fleow of hire þæm merwan lichoman swa wæter of æspringe, ond
het mid monige wite hi þreagan from Cristes geleafan.
 1312. <foreign>JY07B/21</foreign> Ond he mid nænge ðara ne mihte hire geþoht
oncierran.
 1313. <foreign>JY07B/22</foreign> Ða bead he þæt hi mon lædde to
þære beheafdunga.
 1314. <foreign>JY07B/23</foreign> Ða gebæd heo hi to drihtne ond cwæð,
Drihten, ic þe bidde þæt swa hwelc mon swa cierecean getimbre on minum
naman, oþþe swa hwelc mon swa condella onbærne on ciricean of his
gestreonum on minum noman, syn þæs monnes synna adilgade.
 1318. <foreign>JY07B/28</foreign> Ond gif hwilc mon sie on ondyrstlecum wisum, ond
he sy mines naman gemyndig, drihten, gefriða þu hine from þæm brogan.
 1320. <foreign>JY07B/31</foreign> Ond gif hwilc mon his synne geondette on minum
naman, drihten, forgif þu him þa.
 1321. <foreign>JY07B/32</foreign> Ond on swa hwelcre stowe swa min þrowung
awriten sy ond man þa mærsige, afyr þu, Drihten, from þære stowe
blindnesse, ond helto, ond dumbnesse ond deofolseocnesse, ah cume on þa stowe
blis ond sib ond soðlufu.
 1324. <foreign>JY07B/37</foreign> Þa ondswarode him stefn of heofonum.
 1325. <foreign>JY07B/38</foreign> Þine bene syndon gehered beforan godes
gesihðe, ond swa hwær swa þin þrowung bið awriten, þonne ne bið
þær næfre yfel acenned, ah þær bið gefea ond blis.
 1328. <foreign>JY07B/41</foreign> Ond swa hwelc mon swa of ealre heortan mid tearum
him to gode gebideð on ðinum noman, he bið fram his synnum gefreod.
 1329. <foreign>JY07B/44</foreign> Þa wæs sancta Marina for Criste beheafdad.
 1330. <foreign>JY07B/45</foreign> Ond se cwellere sona hine selfne ofslog mid ðy
ilcan sweorde, ond ða ne wæs hire heafad no on eorðan gemeted, ac is wen
þæt englas mid him hit læddan to godes neorxnawonge.
 1333. <foreign>JY07B/49</foreign> Se lichoma elles is geseted on Antiochia
ceastre.
 1335. <foreign>JY10A/1</foreign> On ðone teogeþan dæg þæs monðes
bið seofon gebroðra ðrowung, þa þrowedon on Rome martyrdom for Criste
on Antonius dagum ðæs caseres.
 1337. <foreign>JY10A/3</foreign> Hi wæron ðære mæran wudewan suna sancta
Felicitan.
 1338. <foreign>JY10A/5</foreign> Ða gebroðor Publius, Romeburge gerefa, mid
miclum witum wolde oncerran fram Cristes geleafan, ah hi þæt ne
geðafedon.
 1339. <foreign>JY10A/7</foreign> Þa ofsloh he hi mid misenlicum witum, ond heora
gastas somod flugan to heofonum.
 1341. <foreign>JY10A/9</foreign> Ðyssa broðra noman seondon Ianarius ond
Felicis, Philippus ond Silanus, Alexander ond Vitalis ond Martialis.
 1343. <foreign>JY10B/1</foreign> On ðone ilcan dæg bið þære fæmnan
tid þe hire noma wæs sancta Anatolia.
 1344. <foreign>JY10B/2</foreign> Seo wæs gelæded from Rome on wræcsið on
ða ceastre seo is nemned Piceno, forþon þe heo nolde on Rome onfon
hæþnum were ond Cristes geleafan forlætan.
 1346. <foreign>JY10B/5</foreign> Ond þa dyde heo monega wundur on þære
ceastre.
 1347. <foreign>JY10B/6</foreign> Heo hælde þær bræsceoce men ond
deofolseoce mid hire wordum.
 1348. <foreign>JY10B/8</foreign> Þeahhwæþre sum hæþen dema het hi
belucan on stænenum cleofan, ond he het sumne wyrmgaldere micle næddran
hire into gelædan þæt seo hi abitan sceolde ond hire ban begnagan.
 1351. <foreign>JY10B/12</foreign> Ða stod seo fæmne forð on hire gebede, ond
seo næddre stod be hire.
 1352. <foreign>JY10B/13</foreign> Ðonne seo fæmne onleat, þonne onleat seo
næddre.
 1352. <foreign>JY10B/14</foreign> Ða gelyfde se wyrmgaldere to gode þurh
þæt wundor, ond he sealde his feorh for Criste mid þære fæmnan,
ond his noma wæs sanctus Audax.
 1355. <foreign>JY10C/1</foreign> On ðone ilcan dæg bið þara haligra
gesweostra ðrowung sancta Rubne ond sancta Secunde, þara lichoman restað
on Rome.
 1356. <foreign>JY10C/3</foreign> Þa þrowedon merne martyrdom for Criste on
Decies dagum þæs caseres.
 1358. <foreign>JY10C/5</foreign> Sum cæmpena ealdormon hi het weorpan on Tibre
flod.
 1359. <foreign>JY10C/6</foreign> Þa ne meahton hi on ðæm wætere gesincan
þurh Cristes miht, ah hi sæton ufan on ðæm swa swa scipes byðme
þonne hit fleoteð on streame.
 1362. <foreign>JY14A/1</foreign> On ðone feowertegðan dæg þæs monðes
bið þæs miclan martyres gemynd se is nemned sanctus Focas.
 1363. <foreign>JY14A/3</foreign> He wæs biscop on ðære mægðe ðe
Pontus is nemned, ac Traianus se casere hine ðreade mid unaseggendlicum witum
for Cristes geleafan.
 1365. <foreign>JY14A/6</foreign> Ond æt nehstan he het hine sendan on byrnendne
ofn, ond on ðæm he onsende his gast.
 1367. <foreign>JY14A/7</foreign> Ond ðrym dagum æfter þæm he æteawde
beforan þæs caseres dura ond cleopade to þæm casere ond him sæde
þæt him wære hell ontyned ond hire wite gegearwad, ond hine het efstan
to þæm, ond þa sona æfter þæm swealt se casere.
 1370. <foreign>JY14A/12</foreign> Þeosses biscopes reliquias syndon on Galwala
mægðe on Mennia ðære ceastre, ond þa reliquias syndon swiðe
mære geond middangeard.
 1373. <foreign>JY15A/1</foreign> On ðone fiftegðan dæg þæs monðes
bið sancte Cyrices tid þæs halgan cildes ond sancte Iulittan his modar.
 1374. <foreign>JY15A/3</foreign> Hi þrowedon swiðe mærne martyrdom for
Criste.
 1375. <foreign>JY15A/4</foreign> Alexander se gerefa het hi gefon on ðære
ceastre ðe is nemned Tharso, seo is on Cilicia þære mægðe, ond he
ongan hi þreagan mid ondrystlicum witum for Cristes geleafan.
 1378. <foreign>JY15A/8</foreign> Þa ne mihte he hi hwæþre mid nænge
oferswiðan.
 1379. <foreign>JY15A/9</foreign> Sanctus Cyricus ðæt cild hæfde læsse
þonne þry monðas þæs þriddan geares þa hit ærest ðone
martyrdom ongonn.
 1380. <foreign>JY15A/11</foreign> Þa þæt halige cild ongeat þæt heora
lifes ende tonealehte, þa bæd hit drihten ond þus cwæð, Drihten
God, beo þu gemedemad me to geheranne.
 1383. <foreign>JY15A/14</foreign> Swa hwilc mon swa me timbreð gebedhus, sele
þu mede him on heofonum.
 1384. <foreign>JY15A/15</foreign> Ond on swa hwelcre stowe swa min gemynd sy
mærsad, gemicla þu, Drihten, ofer eorðan þara monna hwæte ond heora
win ond heora worldlice spede, ond ne sy on heora stowe gemeted neata cwyld ne
adl ne hlafes hungor.
 1387. <foreign>JY15A/20</foreign> Ne se unclæna gæst leore on ða stowe, ac
þær sy soðfæstnes ond rihtwisnes.
 1388. <foreign>JY15A/22</foreign> Ond gif hwelc mon fæste oþþe
nyhttewæccan/ do oþþe his synne wepe on ðæm dæge minre
ðrowunge, sele þu ðæm monnum gode mede.
 1390. <foreign>JY15A/25</foreign> Drihten, gif hwilc mon hæbbe micle scylde, ond
he cyme on cyrican ond he þa andette on minum naman, adylga þu, drihten,
þæs mannes scylde, ond heo sy hwittra ðonne snaw.
 1393. <foreign>JY15A/28</foreign> Ond gif hwilc mon wille feran ofer sæs yþe,
ond he þonne ne mæge ond he wepende me gecige, gefultuma þu, drihten,
him.
 1395. <foreign>JY15A/31</foreign> Ond gif hwilc mon sy from deofle geswenced, ond
he cyme to cyrican ond him þær gebidde on minum noman, sele þu, dryhten,
þæm mildheortnesse.
 1397. <foreign>JY15A/34</foreign> Ond gif hwilc mon owiht bringe to ælmessan to
cirican on minum noman, forgif þu þæm mede on worold worlda.
 1399. <foreign>JY15A/37</foreign> Þa com stefn of heofonum ðus cweþende.
 1400. <foreign>JY15A/37</foreign> Ic selle minne fultum eallum þæm þe me
gecegað þorh ðinne noman.
 1401. <foreign>JY15A/38</foreign> Ond þa onsende ðæt cild his gast to
heofonum mid micle leohte, ond his modor onsende hire gast noht longe æfter
þon, ond heo wunað nu a on ecnesse on godes rice.
 1404. <foreign>JY17A/1</foreign> On ðone seofontegðan dæg þæs monðes
bið þæs biscopes tid þæs noma is Sperati.
 1405. <foreign>JY17A/2</foreign> Se þrowade martyrdom for Criste on Cartagine
þære miclan ceastre mid ealle his biscophirede ge mid werum ge mid wifum.
 1408. <foreign>JY18A/1</foreign> On þone eahtategeþan dæg þæs monðes
bið þara wudewan tid sancte Simphorosan, seo þrowade martyrdom for Criste
mid hire seofon sunum.
 1410. <foreign>JY18A/4</foreign> Þara suna naman wæron Crescentes ond
Iolianus, Nemesius ond Primitibus, Iustinus ond Sacsius ond Eugenius, æt
þara lichoman gewurdon monegu heofonlico wundru.
 1413. <foreign>JY19A/1</foreign> On ðone nigentegðan dæg þæs monðes
bið þære æþelan fæmnan gemynd þære noma wæs Cristina.
 1414. <foreign>JY19A/3</foreign> Seo wæs on ðære ceastre ðe is nemned
Tyro, ond sona swa heo wæs ændlefen geara, þa lufade heo Crist ond on
hine gelyfde.
 1416. <foreign>JY19A/5</foreign> Ða het hire fæder Urbanus hi bewyrcean on
anum torre mid twelf ðeowennum, þæt nænig wer hi scolde geseon butan
him anum, ond he het wyrcan gyldeno godgeld ond seolfrene, þæt hio sceolde
þa weorðian æfter hæþnum þeawum.
 1420. <foreign>JY19A/10</foreign> Ða abræc þæt mægden þæt gold
ond þæt seolfor of þæm godgeldum ond hit wearp of ðæm torre
þearfendum monnum.
 1421. <foreign>JY19A/12</foreign> Ða yrsode se fæder swiðe forðon, ond he
het gebindan þæm mægdene stan on swiran on æfenne ond hi sændan
on sæ.
 1423. <foreign>JY19A/15</foreign> Þa onfengan godes englas hire, ond heo eode mid
him ofer þæt wæter.
 1424. <foreign>JY19A/16</foreign> Þa on midde niht ætywde hire micel mon ond
ondyrsnlic gongende ofer þæs sæs yþe, ond he wæs hæbbende brun
basone gegyrelan ond wuldorlicne beag on his heafde, ond he cwæþ to hire,
Ic eom Crist þone ðu lufast.
 1428. <foreign>JY19A/21</foreign> Ond he þa dypte hi þriwa on ðære sæ
ond cwæð, Cristina, ic þe fullwie on minne god fæder ond on mec, his
efenecne sunu, ond on þone halgan gast.
 1430. <foreign>JY19A/24</foreign> Ond he þa sealde hi sancte Michaele, ond he hi
lædde to þære eorðan.
 1431. <foreign>JY19A/25</foreign> Ond on mergenne, þa hire fæder Urbanus eode
to his gerefærne, ða geseah he þæt heo eode bi þæm sæ to
þære ceastre.
 1433. <foreign>JY19A/28</foreign> Ond hwæþre eft heo þurh martyrdom hire
gast onsende to god on heofona rice.
 1435. <foreign>JY19B/1</foreign> On þone ilcan dæg bið þæs fæder tid
þe is nemned sanctus Arsenius.
 1436. <foreign>JY19B/2</foreign> Ðæs þeaw wæs ðæt he wacude ealle
niht, ond þonne he nede sceolde slapan on ærnemorgen for þære
mænniscan gecynde, þonne cwæþ he to þæm slæpe, cym, þu yfla
ðeow.
 1438. <foreign>JY19B/6</foreign> Ðonne ofereode se slæp hine hwon þær he
sæt, ond he sona eft aras.
 1439. <foreign>JY19B/7</foreign> Cwæþ sum halig biscop, ða he wæs on
sawlenga, be þeossum fæder, Arsenius, þu wære eadig, forþon ðu
hæfdest a þas tid beforan þinum eagum.
 1443. <foreign>JY21A/1</foreign> On þone an ond twentegþan dæg þæs
monðes bið sancte Victores tid þæs martyres ond þreora cempena mid
hine.
 1444. <foreign>JY21A/3</foreign> Þa gelyfdon hi gode þurh þa wundra þe hi
æt him gesegon, ond forðon hi wæron ðrowiende mid hine martyrdom.
 1446. <foreign>JY21A/5</foreign> Heora naman wæron ðeoderius ond Felicianus
ond Alexandrus.
 1447. <foreign>JY21A/7</foreign> Ðæs Victores lichoma resteþ on Massilia
ðære ceastre.
 1449. <foreign>JY22A/1</foreign> On ðone tu ond twentegðan dæg þæs
monðes bið sancta Marian tid þære Magdaleniscan.
 1450. <foreign>JY22A/2</foreign> Seo wæs ærest synnecge, ond heo wæs mid
seofon deoflum full, þæt wæs mid eallum uncystum.
 1451. <foreign>JY22A/4</foreign> Ac heo com to urum drihtne þa he wæs mon on
eorðan, þær he wæs æt gereordum on sumes Iudisces leorneres huse,
and heo brohte hire alabastrum, þæt is hire glæsfæt, mid deorwyrðe
smyrenisse, ond þa weop heo on ðæs hælendes fet ond drigde mid hire
loccum ond cyste ond smyrede mid þære deorwyrðan smyrenisse.
 1456. <foreign>JY22A/11</foreign> Þa cwæþ se hælend to hire, þe syndon
þine synna forlætene, ac gang on sibbe.
 1458. <foreign>JY22A/13</foreign> Ond heo wæs siððan Criste swa gecoren,
ðæt he æfter his æriste ærest monna hine hire æteawde, ond heo
bodade his ærist his apostolum.
 1460. <foreign>JY22A/16</foreign> Ond æfter Cristes upastignesse heo wæs on
swa micelre longunge æfter him, þæt heo nolde næfre siððan
nænge mon geseon.
 1462. <foreign>JY22A/18</foreign> Ac heo gewat on westenne ond ðær gewunade
þritig geara eallum monnum uncuð.
 1463. <foreign>JY22A/20</foreign> Ne heo næfre æt mænniscne mete ne heo ne
dranc, ac æt gehwelcre gebedtide godes englas coman of heofonum ond
læddan hi on ða lyft, ond heo þær gehyrde ðære heofonlican
wynsumnesse dæl, ond þonne gebrohtan hi eft on hire stanscræfe, ond
forðon hi næfre hingrede ne ne þyrste.
 1468. <foreign>JY22A/26</foreign> Ond þa æfter þrittegum geara gemette hi
sum halig mæssepreost on ðæm westenne, ond he hi gelædde on his
cyrican ond hire husl gesealde.
 1470. <foreign>JY22A/29</foreign> Ond heo onsænde hire gast to gode, ond se
mæssepreost hi bebyrgde, ond micele wundra wæron oft æt hire
byrgenne.
 1472. <foreign>JY22B/1</foreign> On ðone ilcan dæg bið þæs biscopes
ðrowung þæs noma wæs sanctus Apollinaris.
 1473. <foreign>JY22B/2</foreign> Ðone sanctus Petrus self gelærde ond hine to
biscope gehalgode ond hine þa gecyste ond hine onsænde to þære byrig
þe is nemned Rafenna.
 1475. <foreign>JY22B/5</foreign> Ond he sona æt fruman gehælde blindne mon,
þæt he mihte geseon, ond þurh þæt micel folc he gecyrde to
fullwihte.
 1477. <foreign>JY22B/8</foreign> Ond he stefnde godes cyrican ond godes gesomnunga
on þære byrig eahta ond twentig geara, ond þa geþrowade martyrdom for
Criste on ðæs caseres dagum þe wæs nemned Vespassianus.
 1481. <foreign>JY25A/1</foreign> On ðone fif ond twentegðan dæg þæs
monðes bið þæs apostoles gemynd ond þæs godes ærendwreocan
sancte Iacobes, se ealra þara apostola ærest geþrowade for Criste.
 1483. <foreign>JY25A/4</foreign> Ðæs Iacobus wæs þæs ealdan fæder
sunu se Zebedæg wæs haten, ond he wæs Iohannes broðor þæs
godspelleres ond he wæs fiscere ærest, ac he þa forlet þa nett ond
his fæder mid scipe on sæ þa hine Crist to him cegde of sæs ofre,
ond he wæs Criste se leofesta ðegn to sancte Petre ond Iohanne his
breþer.
 1488. <foreign>JY25A/11</foreign> Þes Iacobus ærest monna Hispanius ða
elreordegan þeode ða syndon on middangeardes westdæle neah þære
sunnan setlgonge he hi gelærde to Cristes geleafan.
 1490. <foreign>JY25A/14</foreign> Ðone Iacobum se wælgrimma hyrde acwealde mid
sweorde, ac Crist gefremede his gast to þæm heofonlican heanessum.
 1493. <foreign>JY27A/1</foreign> On ðone seofon ond twentegþan dæg þæs
monðes bið þæs miclan muneces geleornes sancte Symeones.
 1494. <foreign>JY27A/3</foreign> Þa he wæs ðreottene geara cniht, þa
læswede he mid his fæder sceapum ond þa heold.
 1495. <foreign>JY27A/4</foreign> Ða geseah he sume godes cyrican.
 1496. <foreign>JY27A/5</foreign> Þa forlet he þa sceap ond arn to þære
godes ciricean.
 1497. <foreign>JY27A/6</foreign> Þa geherde he þær rædan godes bec.
 1497. <foreign>JY27A/7</foreign> Þa frægn he ænne ealdne mon hwæt
þæt wære.
 1498. <foreign>JY27A/8</foreign> Þa cwæþ se ealda mann, Hit is monna sawla
gestreon ond þa þeawas ðe mon sceal on mynstre healdan.
 1500. <foreign>JY27A/10</foreign> Ða eode sona of þære cirican to sumes
haliges abbodes mynstre, se wæs on noman Timotheus, ond læg fif dagas
beforan ðæs mynstres geate, swa he ne æt ne ne dranc, ac he bæd
ingonges.
 1503. <foreign>JY27A/14</foreign> Þa underfeng se abbod hine on þæt
mynster.
 1504. <foreign>JY27A/15</foreign> Ða geleornede he his saltere on feower
monðum, ond sona he lifde on swa heardum life for gode þæt þa broðor
þæs mynstres cwædon to þæm abbode, To hwon gelæddest þu
þysne mon to us, forðon ne magon we aræfnan his hearde þeawas?
 1507. <foreign>JY27A/20</foreign> Þa gewat he of þæm mynstre deagollice on
sume dune, ond he stod þær on drygum stane ðreo gear.
 1509. <foreign>JY27A/22</foreign> Ealra geara he stod on ðæm westenne seofon
ond feowertig.
 1510. <foreign>JY27A/23</foreign> Sume geare him bærst micel wund on oþrum
þeo, ond he stod þurh eallne þone gear on anum fet.
 1511. <foreign>JY27A/25</foreign> Ond he dyde monig heofonlic wundor, ða sendon
ealle swiðe lange to areccanne, ond nu gyt eastdæles men swergiað þurh
his noman, ond ne geþristlæcað hi o þæt hi manswergen on his
noman.
 1515. <foreign>JY28A/1</foreign> On ðone eahta ond twentigðan dæg þæs
monðes bið þæs martyres gemynd sancte Nazari ond his cnihtes þæs
noma wæs sancte Celsi.
 1517. <foreign>JY28A/3</foreign> Ða sum dema het weorpan on sæ, forþon þe
hi noldon forlætan Cristes geleafan.
 1518. <foreign>JY28A/5</foreign> Þa eodon hi ofer þæt wæter swa hi eodan
on dryge eorðan, ond hi deodon moni oþer wundor, ond heora lichoman
restað on þære byrig Mediolana.
 1521. <foreign>JY29A/1</foreign> On ðone nigen ond twentegðan dæg þæs
monðes bið þæs biscopes gemynd ond his geleornis þe is nemned
sanctus Lupus.
 1522. <foreign>JY29A/3</foreign> Se wæs ærest on læwdum hade geseted, ond
he wæs seofan gear on gesinscipe geseted ær his biscopdome, ond he wæs
eft on his biscopdome on swa micelre fullfremednesse þæt he hælde laman
mid his gebedum ond dumbe mæn ond sweltendum monnum heora lif geedneowade.
 1527. <foreign>JY29A/9</foreign> Ond he self lifde on gneaðum woroldlife for
gode.
 1528. <foreign>JY29A/10</foreign> An tunece wæs his gegerela, ond þæt
wæs hæren, ond beren hlaf wæs his gereorde, ond þæt hwilum ymb
twa niht.
 1530. <foreign>JY29A/12</foreign> Ac he a wunode on wependum gebedum ond mid
ælmessum him ceapode eces rices.
 1531. <foreign>JY29A/14</foreign> Ðæs biscopes lichoma resteþ on Trecassina
ðære byrig, þæt is on ure geþeode æt Triticum.
 1533. <foreign>JY30A/1</foreign> On ðone ðritegðan dæg ðæs monðes
bið þara æþelra wera tid Abdo ond Sennes, þæt wæron twegen
cristne ealdormenn on Perscwara mægðe.
 1535. <foreign>JY30A/4</foreign> Þa het Decius se casere hi gebindan, forðon
þe hi on Crist gelefdon, ond he het hi lædan to Rome ond þær deoflum
geldan.
 1537. <foreign>JY30A/6</foreign> Þa hi þæt noldon, þa het he hi nacode
sendan on wildra deora geweald.
 1538. <foreign>JY30A/8</foreign> Þa weop eall Romana dugoð for þære
dæde, forþon þa weras wæron wlitige ond fægres lichoman.
 1539. <foreign>JY30A/9</foreign> Ða noldon þa wildan deor him onhrinan for
godes ege, ac þurh oþerne martyrdom hi heora lif geendedon ond hira
lichoman restað on Rome.
 1542. <foreign>JY30A/14</foreign> Ðonne se monað biþ geendod þe we
nemnað se æftera liþa, þonne bið seo niht VIII tida lang, ond se
dæg XVI tida.
 1544. <foreign>AU00A/1</foreign> On ðam eahtoþan monþe on geare biþ an XXXI
daga.
 1544. <foreign>AU00A/2</foreign> Þone monaþ mon nemneð on leden Agustus
monaþ.
 1545. <foreign>AU00A/3</foreign> Romana duguð hine nemde æryst þy noman,
forþon ðy ærestan dæge þæs monþes he getrymede Romana cynedom
ond oferswiþde þa þe ær ðæt towurpon.
 1547. <foreign>AU00A/6</foreign> Ond on ure geþeode we nemnaþ þone monaþ
weodmoniaþ, forþon þe hi on þam monþe mæst geweaxaþ.
 1549. <foreign>AU01A/1</foreign> On þone ærestan dæg þæs monþes
biþ ðara martyra tid þe we nemnaþ Machabeos.
 1550. <foreign>AU01A/2</foreign> Þæt wæron VII gebroþor ond heora modor,
ða geþrowedon deaþ for þære ealdan æ bebode ær Cristes
acennednysse.
 1552. <foreign>AU01A/5</foreign> Antiochus, se oferhydiga cyning, nydde hi þæt
hi æten swynen flæsc.
 1553. <foreign>AU01A/6</foreign> Þæt wæs Godes folce forboden on þære
ealdan æ, ac hit Crist eft geclænsode þurh his tocyme.
 1554. <foreign>AU01A/8</foreign> Þa hi þa þæt ne geþafedon, þa het he
æghwylcne æfter oþrum acwellan ondryslicum witum.
 1556. <foreign>AU01A/10</foreign> Þa hyra syxe wæron acwealde beforan
þære meder, ða cwæþ heo, Nat ic hu ge ætywdon on minum
innoþe.
 1557. <foreign>AU01A/12</foreign> Ne forgeaf ic eow gast ne lif, ac middangeardes
scyppend, se eow agyfþ eft gast ond lif mid mildheortnesse on domes dæge.
 1559. <foreign>AU01A/15</foreign> Ða gyt wæs se gingesta to laue.
 1560. <foreign>AU01A/16</foreign> Þa swor se cyning þæm þæt he wolde
hyne weligne gedon, gyf he hyne wolde oncyrran from godes æ.
 1561. <foreign>AU01A/18</foreign> Ða onhylde seo modor hig to þæm to þam
cnihte, ond cwæþ, Sunu min, myltsa me ond onfoh deaþe þæt ðu si
efenmedome þinum broþrum.
 1563. <foreign>AU01A/20</foreign> Þa cwæþ se cniht to þam cyninge, Ic
sylle mine sauwle ond minne lichoman for ussa fædera ðeodscipe, swa mine
broþor dydon.
 1565. <foreign>AU01A/23</foreign> Ða het se cing þone hyra ealra grimlicost
acwellan ond þa modor ealra neahst.
 1567. <foreign>AU01A/25</foreign> Ond þa sona æfter þon ða gefeol hine se
ofermodiga cyning of his scride.
 1568. <foreign>AU01A/27</foreign> Þa afulode he sona, swa þæt nænig mon
ne meahte aræfnan þone stenc ne furðon he sylua.
 1569. <foreign>AU01A/29</foreign> Ac he aweol eal wyrmum ond earmlice swealt on
elðeodigum muntum.
 1570. <foreign>AU01A/30</foreign> Se wæs ær swa oferhydig þæt him wæs
gesewen þæt he meahte on scipe liþan on eorðan ond mid his fotum
gangan on wid sæ ond mid his handum gerecean heofenes tungol.
 1574. <foreign>AU01B/1</foreign> On ðone ylcan dæg bið sancte Germanus
geleornys þæs bisceopes, se com on ðas Bretene ofer sæ on Brytwala
dagum.
 1575. <foreign>AU01B/3</foreign> Ond he dyde her monegu wundor ge on se ge on
eorþan, ond his dæda syndon awritene ealle mid endebyrdnysse on
Ongelcynnes bocum.
 1578. <foreign>AU01C/1</foreign> On þam ylcan dæge byð þæs biscopes tid
sancti Eusebii.
 1578. <foreign>AU01C/2</foreign> He wes þære burge bisceop Vercellensis, ond
him wæs on swefne geywed hwylce dæge he sceolde to Criste geleoran.
 1580. <foreign>AU01C/4</foreign> He seah on slæpe þæt he on flyhte wære
on þam Kalendas dæge Augustus, þæt ys on þone dæg æt
hlafsenunga/, ond he þa gefleah on swiþe heage dune.
 1583. <foreign>AU01C/7</foreign> Þæt swefn him tacnode þy ylcan dæge
þæt hit sceolde beon his lifes ende þurh martyrdom, ond hys gast
gefleogan to heofena heahnysse.
 1585. <foreign>AU02A/1</foreign> On þone æfteran dæg ðæs monþes
biþ sancte Stefanus ðrowung þæs papan.
 1586. <foreign>AU02A/2</foreign> He wæs gemartyrud on Valerianus tidum þæs
caseres, ond his lichoma bebyrged in Calestis mynstre æt Rome.
 1587. <foreign>AU02A/4</foreign> Þes papa gesette þæt mæssepreostas ond
diaconas ne sceoldon brucan gehalgodra mæssehrægla to nænegum
woroldbroce ne no buton on cyrcean anre.
 1591. <foreign>AU02B/1</foreign> On ðone ylcan dæg byþ ðære wydewan
ðrowung mid hyre þrym sunum þære nama ys Theodota, ond hyre yldesta
sunu is nemned sanctus Euodius.
 1593. <foreign>AU02B/4</foreign> Hi wæron in ðære mægþe Biþinia ond
in ðære byrig seo is nemned Necia.
 1594. <foreign>AU02B/5</foreign> Ðære burge ealdorman, se wæs on naman
Nicetius, he het sumne scandfulne man, se wes on noman Hirtacus, bysmrian ða
halgan wydewan mid hys fyrenlustum.
 1596. <foreign>AU02B/8</foreign> Ða he hyre nealæhte, þa stod hyre big iong
man fæger mid gyldenum hræglum gegyred.
 1598. <foreign>AU02B/10</foreign> Þæt wæs godes engel, se hine sloh mid his
fyste on þæt næsþyrl þæt ðær utfleow geendode hyre lif mid
hyre þrym sunum.
 1602. <foreign>AU03A/1</foreign> On ðone þryddan dæg þæs monþes byþ
mærsod sancte Stephanes lichoman gemetnes ðæs ærestan martyres.
 1603. <foreign>AU03A/3</foreign> Se wæs gemeted þurh sumne mæssepreost, se
wæs on naman Lucianus.
 1604. <foreign>AU03A/4</foreign> Se wæs sume frigeniht in ciricean.
 1605. <foreign>AU03A/5</foreign> Þa on þa þriddan tid ðære nihte
ætywde him Gamalielus gast healfslæpendum ond him þriwa onhran mid
gyldynre gyrde ond him to cwæþ, Luciane, Luciane, Luciane, gang saga
þisum bisceope in Ierusalem þæt he do Stehpanus lichoman up of
eorþan.
 1609. <foreign>AU03A/10</foreign> Saga him þæt he ys on XX milum from
Hierusalem neah þam tune þe ys nemned Cafarcanialam on þam londe þe is
cweden Lagabra.
 1611. <foreign>AU03A/13</foreign> Þa sæde se mæssepreost þæt ðam
bisceope.
 1612. <foreign>AU03A/14</foreign> Ða sende se bisceop hine ond oþre halige
weras mid him.
 1613. <foreign>AU03A/15</foreign> Þa dulfon hi in þere ylcan stowe, ða
gemetton hi stan mid eorðan bewrigenne, þa wæs on þam awriten, Her ys
se godes Stehpanus.
 1615. <foreign>AU03A/18</foreign> Þa segdon hi þæt ðam bisceope, ða com
he ðider mid oþrum halgum bisceopum.
 1616. <foreign>AU03A/20</foreign> Þa ontyndon hi þa þruh, ða com þær
ut micelre wynsumnysse stenc, ond monige untrume men þær wæron sona
hale gewordene.
 1618. <foreign>AU03A/23</foreign> Ða gelæddon hi ðone lichoman in
Hierusalem.
 1619. <foreign>AU03A/23</foreign> Hit wes ær þær singal druwung, ond sona
æfter þam com geþuhtsum ren on eorþan.
 1621. <foreign>AU05A/1</foreign> On ðone Van dæg þæs monþes biþ
sancti Oswaldes tid, þæs cristinan kyninges, se ricsode VIIII gear in
Bretene, ond him sealde god mare rice þonne ænigum hys foregengum.
 1623. <foreign>AU05A/4</foreign> Him wæron underðeodde ða <foreign>IIII</foreign> þeoda
þe syndon on Bretene, þæt syndon Brytwalas ond Peohtas ond Scottas ond
Ongle.
 1625. <foreign>AU05A/7</foreign> Oswald endade his lif in gebedes wordum ða hine
mon sloh, ond þa he feol on eorþan, þa cwæð he, <foreign>Deus miserere
animabus</foreign>.
 1627. <foreign>AU05A/10</foreign> He cwæð, God, miltsa þu saulum.
 1628. <foreign>AU05A/10</foreign> His handa siondan ungebrosnode in þære
cynelican ceastre seo ys nemned Bebbanburh, ond his heafod wæs gelæded to
Lindesfeare ea, ond se lichoma ys elles in Lindesse mægþe æt
Beardanegge, ond his wundor wæron miclo ge beheonan sæ ge begeondan.
 1633. <foreign>AU06A/1</foreign> On þone VIan dæg ðæs monþes bið
sancti Sixtes þrowung þæs papan in Rome mid his VI deaconum.
 1634. <foreign>AU06A/3</foreign> Þone Syxtum nedde Decius se casere Tiges
deofolgylde.
 1635. <foreign>AU06A/4</foreign> Þa cwæð he to þam deofulgilde, Towyrpe
þe Crist.
 1636. <foreign>AU06A/5</foreign> Ða sona gefeol þæs deofolgyldes huses sum
dæl.
 1637. <foreign>AU06A/6</foreign> Þa het se casere hine gemartyrian mid his
deaconum, ond his lichoma resteþ in þam mynstre Calesti, ond his deaconas
in þam mynstre Pretextate.
 1640. <foreign>AU07A/1</foreign> On ðone VII dæg þæs monþes bið
þæs bisceopes þreowung sancti Donati ond þæs muneces mid him sancti
Hilarini.
 1641. <foreign>AU07A/3</foreign> He wæs bisceop in þære ceastre Awritensi,
ond ða he ærestan siðe mæssan sang, þa eodon þa hæþenan
weras in to þære cirican ond toslogon his glæsenne calic.
 1644. <foreign>AU07A/7</foreign> Þa gesomnode se bissceop þa brocu ond him to
drihtne gebæd.
 1645. <foreign>AU07A/8</foreign> Ða wæs se calic eft swa gehal swa he ær
wæs, ond þy ilcan dæge for þy wundre þær onfeng fulwihte <foreign>CC</foreign>
monna ond <foreign>XIV</foreign> monna.
 1648. <foreign>AU08A/1</foreign> On þone VIIIan dæg þæs monþes bið
sancta Affran þrowung ond hire modor mid hire, þære noma wæs sancta
Hilaia, ond hire þreo ðeowena, þa wæron on naman sancta Digna ond
sancta Eonomina ond sancta Eotropia.
 1651. <foreign>AU08A/5</foreign> Sio Affra wæs ærest forlegorwif mid hire
þeowenum, hio ða eft þeah gelyfde gode ond fulwihte onfeng þurh ða
wundor ðe ðe heo geseah æt þam bisceope sanctus Narcisus.
 1654. <foreign>AU08A/9</foreign> Ac se deoma Gaius mid witum heo ongon æft nedan
to hæþenscipe ond cwæð hire to, þu eart meretrix, ðæt is
forlegoswif, forðon þu eart fræmde from þara cristenra manna gode.
 1656. <foreign>AU08A/13</foreign> Ða cwæþ sancta Affra, Crist self sægde
þæt he for ðam synfullum monnum astige of heofenum on eorþan.
 1658. <foreign>AU08A/15</foreign> Ða het se dema hi nacode gebindan to anum
stenge ond hi bærnan mid fyre, ond heo þæs dyde gode þanccunga ond
hire gast onsende.
 1660. <foreign>AU08A/18</foreign> Ond cristene men gemitton hire lichoman gesundne
æfter þam fyre ond hine bebyrgdon on þære æfteran mile fram
þære ceastre þe is nemned Augusta.
 1663. <foreign>AU09A/1</foreign> On ðone VIIIIan dæg þæs monþes bið
þæs cempan tid se is nemned sanctus Romanus.
 1664. <foreign>AU09A/2</foreign> Se gelifde forþon ðe he geseah Godes engel
stondan ond drygan mid sceatan Sancti Laurentius limu, þa Decius se casere
hine het stingan mid irenum gyrdum tyndehtum.
 1667. <foreign>AU09A/6</foreign> Ond he ða onfeng fulwihte ond geþrowode
martyrdom for Criste, ond his lichoma is bebyrged æt Rome on ðam londe
Veranum.
 1670. <foreign>AU10A/1</foreign> On ðone Xan dæg þæs monþes bið
sancti Laurentius þæs archidiacones se sealde monegum blindum men
gesiðþe, ond he gedælde eal ða goldhord þa ðe wæron in Godes
cyricum æt Rome ðearfendum monnum ond elðeodegum.
 1673. <foreign>AU10A/5</foreign> Ond þa forþon Decius se hæðena kasere
hine tintregode mid unasecgendlicum witum.
 1675. <foreign>AU10A/7</foreign> Ond æt nehstan he hine het aþenian on irenum
bedde ond hine cwicne hirstan ond brædan, ond swa hine mon ma hirste, swa
wæs he fægera on ondwlitan.
 1677. <foreign>AU10A/10</foreign> Ond þa onhof Laurentius his egan up ond
cwæð to þam kasere, Geseoh nu, þu earma, et nu þas sidan þe her
gehirsted is ond acer me on þa oþre.
 1679. <foreign>AU10A/14</foreign> Ond þa dyde he gode þoncunga ond his gast
onsende to heofnum.
 1680. <foreign>AU10A/15</foreign> Ond on æfentid Iustinus se mæssepreost ond
Ypolitus, se cristena tungerefa, unrote ond wepende hi byrgdon his lichoman on
þan lande Veranum on þam wege þe hi nemnað æt Rome Tiburtina.
 1684. <foreign>AU11A/1</foreign> On ðone XIan dæg þæs monþes bið
þæs halgan weres gemind sancti Tiburtii.
 1685. <foreign>AU11A/2</foreign> Se wæs in Rome, ond swiþe late he wolde onfon
Cristes gelefan ond fulwihte ond deofolgyld forlætan, ac þurh wundor þe
he seah Sebastianum don he onfeng fulwihte, ond Sebastianus him onfeng æt
fulwihte.
 1688. <foreign>AU11A/7</foreign> Ond he wæs siðþan swa fulfremed in Godes
gelefan ðæt, gif he song his credon oððe paternoster on untrumne mon,
he wæs sona hal.
 1690. <foreign>AU11A/10</foreign> Ac þa wæs sum swiðe facenful mon in Rome,
se wæs in noman Torquatris se geypte hæþenum deman þæt þæs
Tiburtius wæs cristen, ond he wæs befangen in ciricean æt his gebede
ond to martyrdome gelæded.
 1694. <foreign>AU12A/1</foreign> On ðone XIIan dæg þæs monþes bið
sancti Euplis þrowung.
 1695. <foreign>AU12A/2</foreign> Se bær Criþes godspel in fodre ofer his
sculdrum swa hwæder swa he eode.
 1696. <foreign>AU12A/3</foreign> Ond he þa com in þa ceastre þe is nemned
Catinentia ond he eode in þæt domern ðær ðær Caluisianus wæs
in miclum gemote mid hæðefolce.
 1698. <foreign>AU12A/6</foreign> Þa untynde Eplius þæt Cristes godspel, ond
sæde þam folce hwæt þa halgan godspelleras feowere sægdon be ðam
ondryslican Godes dome.
 1700. <foreign>AU12A/9</foreign> Ond þa forþon yrsode se dema ond het hine
beheafdian.
 1701. <foreign>AU12A/11</foreign> Ond þa he wæs læded to þære
þrowunge, þa ontynde se heofon, ond he geseah urne dryhten in his
þrymme.
 1703. <foreign>AU13A/1</foreign> On ðone XIIIan dæg þæs monþes bið
þæs þroweres gemynd sancti Ypoliti.
 1704. <foreign>AU13A/2</foreign> Se was tungerefa on Rome, ac he gelyfde gode
þurh þa wundor þe he geseah æt sancti Laurentie þam deacone, ond he
onfeng fulwihte ond ealle his þeowas gefreode.
 1706. <foreign>AU13A/6</foreign> Ða het Ualerianus, Decies prafest þæs
caseres, gebindan ðysne Ypolitum on wildu hors þæt hyne drogon on
gorstas ond on þornas.
 1708. <foreign>AU13A/8</foreign> Ond þa gebæd he him to drihtne ond onsende
his gast, ond ða hors forleton ðone lichoman.
 1710. <foreign>AU13A/10</foreign> Ond þa ymbe medmicelne fyrst æfter þam
swealt Valerianus se prauost, ond ærþan he swulte he clypode ond
cwæþ, Eala, Laurentius, þæt ðu me gebundenne mid fyrenum
racenteagum tyhst in ece fyr.
 1713. <foreign>AU13A/14</foreign> Ond Decius se kasere awedde.
 1713. <foreign>AU13A/15</foreign> Ond he clypode ær he swulte, eala, Yppolitus,
þæt ðu me grimlice lædest gebundenne in forwyrd.
 1716. <foreign>AU13B/1</foreign> On ðone ylcan dæg byþ þæs martyres tid
sancti Casiani, se wes lareow geongra manna in godes æ.
 1717. <foreign>AU13B/3</foreign> Ac þa com þær sum hæþen kasere, þa
alyfde se þam cnihtum þæt hi hyne ofslogen mid heora writbredum ond hine
ofsticodon mid hira writeyrenum.
 1719. <foreign>AU13B/6</foreign> Ond his þrowung wæs þe lengre ond þy
heardre þy þe hyra handa wæron unstrange hine to acwellanne.
 1722. <foreign>AU15A/1</foreign> On þone XVan dæg þæs monþys biþ seo
tid þæt is sancta Marian tid.
 1723. <foreign>AU15A/2</foreign> On þone dæg heo geleorde of middangearde to
Criste, ond heo nu scineþ on þam heofonlican mægene betwyh þa
þreatas haligra fæmnena, swa swa sunne scineþ on þisne middangeard.
 1726. <foreign>AU15A/6</foreign> Englas þær blissiaþ, ond heahenglas
þær wynsumiaþ, ond ealle þa halgan þær gefeoþ in sancta
Marian.
 1727. <foreign>AU15A/8</foreign> Sancta Maria wæs on <foreign>lxiiiium</foreign> geara þa
ða/ heo ferde to Criste;  Sancta Maria is godfæder snoru ond godes
suna modur ond haligra sauwla sweger ond seo æþele cwen þara uplica
cesterwara.
 1730. <foreign>AU15A/13</foreign> Seo stondeþ on þa swyþran healfe ðæs
heahfæder ond ðæs heahkyninges.
 1732. <foreign>AU17A/1</foreign> On ðone XVIIan dæg þæs monðes biþ
þæs halgan cnihtes tid sancti Mommos.
 1733. <foreign>AU17A/2</foreign> Se wæs XII wintre cniht ða he for Criste
campode.
 1734. <foreign>AU17A/3</foreign> He wæs in Cesarea ðære ceastre in
Capadocia þære mægþe.
 1735. <foreign>AU17A/5</foreign> Ða he þær geseah deofolgild begangan, þa
gewat he in þone þiccestan wudu, ond him com unrim wildeora þær to ond
hine weorþodon.
 1737. <foreign>AU17A/7</foreign> Ond he lifde be þara wildeora meolcum, ond
þonne he his boc rædde, ðonne sæton þa wildeor ymutan hine.
 1738. <foreign>AU17A/9</foreign> Ða Alexander se gerefa het hyne him to
gelædan ond hine ðreade mid miclum witum from Cristes geleafan.
 1740. <foreign>AU17A/12</foreign> Ða he hine swiþost ðreade, ða com
þær micel leo, se wæs ær mid þæn cnihte on þam wuda, ond se
leo cwæð, Eala, Mommos, þu eart ure hyrde, ic eom nu genyded from godes
englum þæt ic for ðe sprece from minre gecynde.
 1744. <foreign>AU17A/17</foreign> Ond þa abat se leo ðara hæþenra ond
ðara Iudea þara ðe hine bysmrodon swa fela ðæt þæt blod arn of
þære ylcan stowe swa flod.
 1746. <foreign>AU17A/20</foreign> Ond þa bebead him se cniht þæt se leo
hwurfe eft to his stowe.
 1747. <foreign>AU17A/21</foreign> Ond þa het se dema hine stænan.
 1747. <foreign>AU17A/22</foreign> Ða com stefn of heofonum, ond seo cwæþ,
Cum, Mommos, heofenas ða synt mid gefean ontynede, ond Crist stondeð æt
þam ærestan gete ond ðe gelædeþ in his neorxnawang.
 1750. <foreign>AU17A/26</foreign> Ond ða onsende sanctus Mommos his gast to
gode.
 1752. <foreign>AU18A/1</foreign> On ðone XVIII dæg þæs monðes biþ
ðæs martyres tid on Rome sancti Agapites, ðæs mæssesang mæg
gemetan se þe secð on þam niwran sacramentorium, þæt ys on ðam
mæssebocum.
 1755. <foreign>AU19A/1</foreign> On ðone XVIIIIan dæg þæs monðes biþ
þæs martyres tid sancti Magni, ðæs sang biþ gemeted on þam yldran
mæssebocum.
 1757. <foreign>AU22A/1</foreign> On þone XXIIan dæg ðæs monþes biþ
ðæs weres tid sancti Symforiani, se wæs in Galwala mægðe in
þære ceastre Augustodonensi.
 1759. <foreign>AU22A/3</foreign> Se onfeng fulwihte þa he wæs þri geara
cniht.
 1760. <foreign>AU22A/4</foreign> Ða he wæs in werlicre giuguþe, þa nydde
hine Heraclius, hæþen ealdorman, þæt he weorðode deofolgyld.
 1761. <foreign>AU22A/6</foreign> Ða cwæþ he, Ne do ic þæt, forðon
þe þeos mennisce tyddernes biþ swa slidende swa glæs.
 1763. <foreign>AU22A/8</foreign> Þonne hit scinþ ond þonne tobersteð, ac
godes wuldor nafaþ nægnigne ende.
 1764. <foreign>AU22A/10</foreign> Ða bebead se ealdorman þæt hine mon
lædde to cwale.
 1765. <foreign>AU22A/11</foreign> Þa clypode his modor of þam cesterwealle ond
cwæþ, Cild, cild, Simforiane, beo nu arod ond ne ondræd þe no þone
deað se þe gelædeþ to life.
 1767. <foreign>AU22A/14</foreign> Loca to þam ðe on heofonum ricsaþ, ne biþ
þe no todæg lif afyrred, ac biþ gewenden in þæt betere.
 1768. <foreign>AU22A/16</foreign> Þu cild, todæg þu leorest to þære
upplican eþelnesse.
 1769. <foreign>AU22A/18</foreign> Ða wæs he beheafdud butan þam wealle, ond
he wes on þam felda bebyrged in lytylre cytan ond hwæþre mid heofonlicum
mægnum swa gecyþed þæt þa hæþenan selfe hæfdon his wundor
on þære mæstan are.
 1773. <foreign>AU22B/1</foreign> On ðone ylcan dæg byþ ðæs halgan weres
gemynd in Rome sancti Timothei, se com from Antiochia þære ceastre to
Rome, ond he lærde þær ðæt folc godes geleafan.
 1775. <foreign>AU22B/4</foreign> Ða Tarquinus ðære burge gerefa for þisum
hine het beheafdian.
 1776. <foreign>AU22B/6</foreign> Ond his lichama is bebyrged neah sancte Paules
ciricean þæs apostoles.
 1777. <foreign>AU22B/7</foreign> Ond se burhgerefa hraþe æfter þam swealt
mid arlease deaðe.
 1779. <foreign>AU25A/1</foreign> On ðone XXVan dæg þæs monþes biþ
þæs apostoles tid sancte Bartholomeus.
 1780. <foreign>AU25A/2</foreign> Se wæs Cristes ærendwreca in India
mægþe, seo is ealra eorðena seo ytemyste, ond on oþre healfe ys
þystre land, on oþre healfe se sæ Oceanum, þæt is garsecg.
 1782. <foreign>AU25A/6</foreign> In þisse mægþe he towerp deofolgild ða
þe hi ær beeodon, ond þær him com to godes engel ond ætywde
þære ðeode hwæt hyra god wæs þe hi ær beeodon.
 1785. <foreign>AU25A/9</foreign> He him ætywde micelne Sigelhearwan, ðæm
wæs seo onsyn sweartre þonne hrum, ond se beard ond þæt feax him
wæron oþ þa fet side, ond ða eagan wæron swylce fyren iren, ond
sprungon spearcan of þam muðe, ond ful rec him eode of ðæm
næsþyrlum, ond he hæfde fiþru swylce þyrnen besma, ond ða handa
wæron gebunden tosomne mid fyrenum racentum, ond he hrymde grimlicre stefne
ond ladlicre ond fleah aweg ond nahwær siþþan ætywde.
 1792. <foreign>AU25A/18</foreign> Þæt wæs þæt deofol, þæt seo
þeod hyre ær for god beeodon, ond hi nemdon þone Astaroþ.
 1793. <foreign>AU25A/20</foreign> Ða onfeng ðære þeode kyning fulwihte ond
his cwen ond eall ðæt folc þe to his rice belomp.
 1795. <foreign>AU25A/22</foreign> Þa foron ða hæþnan bisceopas ond
ðæt wregdon to ðæs kyninges breþer, se wæs on oþrum kynerice
ond he wæs yldra ðonne he.
 1797. <foreign>AU25A/25</foreign> Þa het se forþon Bartholomeus ðone Cristes
þegen cwicne beflean.
 1798. <foreign>AU25A/26</foreign> Ða com se gelyfeda kyning mid micle folce ond
genom his lichaman ond hine þanon alædde mid micle wuldre ond hine gesette
in wundorlice micle cyrcean.
 1800. <foreign>AU25A/30</foreign> Ond se cyng awedde se þe hine cwellan het, ond
ealle ða hæþenan bisceopas aweddan ond swulton þa ðe in þære
lare wæron.
 1803. <foreign>AU25B/1</foreign> On ðone ylcan dæg bið þæs martyres tid
sancti Genesi.
 1803. <foreign>AU25B/2</foreign> Se wæs ærest sumes kaseres mima, þæt is
leasere, ond sang beforan him scandlicu leoþ ond plegode scandlice plegan.
 1805. <foreign>AU25B/4</foreign> Ða æt nihstan ða ongan he rædan ða
godcundan gewritu ond onfeng fulwihte.
 1806. <foreign>AU25B/6</foreign> Ða ongan se casere hine eft ðreatian to
hæðengylde.
 1807. <foreign>AU25B/7</foreign> Ða cwæþ he, Ic geseah ða ic fulwihte
onfeng ðæt godes engel stod ond hæfde on gewrite ealle ða synna ðe
ic æfre ær geworhte.
 1809. <foreign>AU25B/10</foreign> He þa aþwoh ða ealle ond adwæscte in
þæs fulwihtes beþe.
 1810. <foreign>AU25B/11</foreign> Ða het se kasere hine forþon beheafdian.
 1812. <foreign>AU26A/1</foreign> On ðone XXVIan dæg ðæs monþes biþ
þara martyra tid þe seondon nemned sanctus Heremus, se wæs cægbora in
Rome, ond sanctus Habundius.
 1814. <foreign>AU26A/3</foreign> Hi atugon sumes haliges wifes lichoman of anum
adolseaðe ond þone arwyrðlice bebyrgdon.
 1815. <foreign>AU26A/5</foreign> Ða het Valerianus se refa hi forþon acwellan
in þam ylcan adolseaþe.
 1817. <foreign>AU27A/1</foreign> On ðone XXVIIan dæg þæs monðes biþ
ðæs martyres tid sancti Rufi, ðæs mæsse biþ gemeted on ðam
yldran mæssebocum.
 1819. <foreign>AU28A/1</foreign> On ðone XXVIIIan dæg þes monþes biþ
miclan weres tid sancti Hermes, se wæs Romeburge gerefa, þa he gelyfde
gode þurh ðæs papan lare Alexandres.
 1821. <foreign>AU28A/4</foreign> Þæt gelomp ðy þe þæs Hermes sunu
ongan sweltan.
 1822. <foreign>AU28A/5</foreign> Þa lædde se fæder ond seo modor hine to
eallum heora godgeldum ond bædon his lifes.
 1823. <foreign>AU28A/7</foreign> Þa wæs he þeah hwæþre dead.
 1824. <foreign>AU28A/7</foreign> Ða cwæð þæs cnihtes fostormodor to
þam fæder, Gyf þu lædde þinne sunu to sancte Petres ciricean to
Alexandre ðam papan, þonne hæfdest þu hine gesundne.
 1826. <foreign>AU28A/11</foreign> Ða genam heo þane deadan cniht ond arn mid to
þan papan, ond he hine awehte of deaðe.
 1828. <foreign>AU28A/13</foreign> Ond Hermes þa sona onfeng fulwihte þy
ærestan easterdæge ond his ðeowas mid him, ond ða ealle ærest
gefreode.
 1830. <foreign>AU28A/15</foreign> Þara þeowa wæs ðusend ond twa hund ond
fifti.
 1830. <foreign>AU28A/16</foreign> Ond for ðisum Traianus se kasere sende
Aurelianum ðone gesiþ to Rome ond het beheafdian þisne Hermen.
 1832. <foreign>AU28A/18</foreign> Ond his swustor bebyrgde his lichoman on þæm
wege þe æt Rome is nemned Salaria.
 1834. <foreign>AU28B/1</foreign> On ðone ylcan dæg biþ sanctus Agustinus tid
ðæs bisceopes ond þæs æþelan leorneres.
 1835. <foreign>AU28B/2</foreign> Se wæs on Africa londe, ond he þær his
dagas geendode ond he wæs arwyrðlice bebyrged in Sardinia ðære
byrig.
 1837. <foreign>AU28B/5</foreign> Ac þa hergodon þa hæþnan Sarcinware on
þa stowe.
 1838. <foreign>AU28B/6</foreign> Ða forðon Leodbrond, Longbearda kyning, mid
micle feo gebohte Agustinus lichoman ond hine gelædde in Ticinan ða burh
ond hine þær gesette mid gelimplicre are.
 1841. <foreign>AU29A/1</foreign> On ðone XXVIIIIan dæg þæs monþes biþ
sanctus Iohannes þrowung þæs miclan fulwihteres.
 1842. <foreign>AU29A/2</foreign> Ðone het Herodes beheafdian, forðon þe he
him loh þæt he hæfde his broþor wif him to cifese, ond þæt
heafod het beran on disce ond sellan anre sealticgan hire plegan to mede.
 1845. <foreign>AU29A/6</foreign> Ðæt wæs þære his cifese dohtor, ond
seo modor hi þæt ær gelærde.
 1846. <foreign>AU29A/8</foreign> Forhwon wolde se ælmihtiga god þæt sanctus
Iohannes, se wæs ealra manna se mæsta ond se halgosta to Criste seluum,
ond he wæs heafde becorfen for scandfulra wifa bene, ond for geonlices
mægdenes plegan, ond scondfulles gebeorscypes hleahtre, ond for druncenes
kyninges wordum, buton efne forþon god hine forlet in þisse nyþerlican
worulde swa forslegenlice ond swa orwyrþlicne deð þrowian, ðæt he
hine wolde in ðære hean worulde gelædan to þam wuldre þæt
ænig mon ne mæg monum areccan?
 1854. <foreign>AU29A/18</foreign> Forþon Herodes het beran þæt heafod on
þam dissce, forðam þe wæs kyninga dohtro þeaw, ðonne hi plegodon
mid gyldenum applum on selfrenum disce.
 1857. <foreign>AU29B/1</foreign> On þone ilcan dæg bið þære fæmnan
tid sancta Sabine in Rome, þære mæsse bið gemeted on þam niwran
bocum.
 1859. <foreign>AU30A/1</foreign> On þone XXXan dæg þæs monðes bið
þæs bisceopes gemynd sancti Felicis.
 1860. <foreign>AU30A/2</foreign> Wæs in ðære ceastre þe is nemned
Tubsocensi.
 1861. <foreign>AU30A/3</foreign> Þa het Dioclitianus se kasere þære ceastre
gerefa þæt he gename on þam biscope ealle godes bec ond forbærnde.
 1862. <foreign>AU30A/6</foreign> Þa nolde se bisceop ða bec syllan, ac
cwæþ, Selre is ðæt man me selfne bærne þonne ða godcundan
gewritu.
 1864. <foreign>AU30A/8</foreign> Þa het se dema hine to oþrum reþran deman
mid his preostum.
 1865. <foreign>AU30A/9</foreign> Swa he wæs onsended on monige healfe to
missenlicum demum, ond æghwylc hine þreatode æfter ðam godes bocum,
oþ þæt he becom in þa ceastre þe is nemned Venusio, sio is on þam
lande Apulie.
 1868. <foreign>AU30A/13</foreign> Þa þreatode þære burge gerefa æfter
þam bocum, þa cwæþ he.
 1869. <foreign>AU30A/14</foreign> Ic hi hæbbe, ac ic hi nelle syllan.
 1870. <foreign>AU30A/15</foreign> Þa het se hine lædan to þære
beheafduncga mid his preostum.
 1871. <foreign>AU30A/17</foreign> On æfænne hine man beheafdode, ond on ða
ilcan tid wæs se mona in blod gecyrred.
 1872. <foreign>AU30A/18</foreign> His mæssepreost þreowude mid him, þæs
nama wes Ianuarius, ond his leorneras twegen, ða wæron nemnede Furtunatus
ond Septimus.
 1875. <foreign>AU31A/1</foreign> On ðone XXXI deg þæs monðes biþ sancte
Aidanis geleornis ðæs bisceopes, þæs saule geseah sancte Cuthberhtus
on midde niht englas læddan micle leohte to heofonum.
 1877. <foreign>AU31A/4</foreign> Se bisceop wæs Scyttisc, ond sancte Oswald, se
halga cyning, hine begeat on þas ðeode.
 1879. <foreign>AU31A/6</foreign> Ond he dyde fela wundra ge lifgende ge geleored,
ond his ban syndon healfe on Scottum, healfe on Glæstingabyrig on sancta
Marian mynstre.
 1882. <foreign>AU31A/10</foreign> Ðonne se monaþ biþ geendod þe we nemnaþ
weodmonaþ, þonne bið seo niht X tida lang ond se dæg XIIII tida.
 1884. <foreign>SE00A/1</foreign> On ðæm nigoþan monþe on geare biþ XXX
daga.
 1884. <foreign>SE00A/2</foreign> Se monaþ hatte on leden Septembris ond on ure
geþeode haligmonaþ, forþon þe ure yldran, þa þa hi hæþene
wæron, on þam monþe hi guldon hiora deofolgeldum.
 1887. <foreign>SE01A/1</foreign> On ðone ærestan dæg ðæs monþes
biþ þæs martyris tid sancti Prisci, ðæs mæsse biþ gemeted on
þam yldran mæssebocum.
 1889. <foreign>SE02A/1</foreign> On ðone æfteran dæg þæs monþes
biþ ðæs halgan weres gemynd þæs nama is sanctus Antonius, se wæs
in Assiria mægþe on þære ceastre Apameno.
 1891. <foreign>SE02A/4</foreign> He wæs Cristen læce, ond he eardode in
hæþenra midlene swa swa rose sio wyrt biþ on þorna midlynæ, ond he
lærde men geornlice to godes geleafan.
 1893. <foreign>SE02A/7</foreign> Ða feodon hine þa hæþnan forþon ond
hine ofslogon ðær ond tocurfon þone lichaman on manugu sticceo ond
awurpon in þæt wæter þe þær fleow in þa burh Apamenam.
 1896. <foreign>SE02A/11</foreign> Þa gesomnodon þa sticceo hi in þa þruh
þurh þa ðe þæt wæter fleow.
 1897. <foreign>SE02A/13</foreign> Ða ne meahte þæt wæter flowan, ond
hwæþere þeah ne meahte nænig mon ðone lichoman findan, ærþon
þe comon twa wif geleaffulle ond hine atugon of þam wætere, ond hine
þa sum mæssepreost bebyrgde.
 1900. <foreign>SE02A/17</foreign> Ond syþðan wæron æt þam lichoman swa
micle wundor þæt þa þe hine cwealdon for þam wundrum wæron
gecyrred to godes geleafan.
 1903. <foreign>SE03A/1</foreign> On ðone þryddan dæg þæs monþes biþ
þæs bisceopes tid sancti Aristome ond þara martyra sancte Paterniane ond
sancti Feliciani.
 1905. <foreign>SE04A/1</foreign> On ðone <foreign>IIII</foreign> dæg þæs monþes biþ
þæs martyres tid sancti Marcelli.
 1906. <foreign>SE04A/2</foreign> Se becom on wege to Prisce þam hæþnan
gerefan þær he deofolgeldum geald.
 1907. <foreign>SE04A/4</foreign> Þa laþode he hine to his symble.
 1907. <foreign>SE04A/4</foreign> Ða sæde Marcellus him þæt he wære
cristen, ond him nære alyfed þæt he birgde þara hæþenra
symbles.
 1909. <foreign>SE04A/7</foreign> Þa yrsede Priscus se gerefa ond het adelfan
seaþ oþ gyrdyls deopne, ond he bebead þone godes wer þæt mon hine
bebyrgde in þam seaðe oþ þone gyrdels, þæt him lifiendum were
þæt to wite þæt þam forþweardan men biþ to reste.
 1913. <foreign>SE04A/11</foreign> Ond he þa þurhwunode swa in þam seaðe
ðry dagas lifgende in godes lofsongum, ond þa ageaf ðone clænan gast
ond þæs lichaman insmoh forlet monnum to mundbyrde.
 1915. <foreign>SE04A/15</foreign> Se resteþ in þære byrig Cabilonenti.
 1917. <foreign>SE05A/1</foreign> On ðone Van dæg þæs monðes biþ
ðæs godes andetteres tid sancti Guinti, þæs mæsse bið gemeted on
þam yldrum mæssebocum.
 1919. <foreign>SE05B/1</foreign> On ðone ylcan dæg byþ ðæs halgan
abbodes geleornes Berhtinus.
 1920. <foreign>SE05B/2</foreign> He gesenode an wines ful ond onsende sumum
mærum were, se afeol of his horse ofer stænene eorþan, ond him wæron
þa limo gecnyssed ond þæt þeoh forod.
 1922. <foreign>SE05B/6</foreign> Ond sona swa he þæs wines onbyrgde he wæs
hal geworden.
 1923. <foreign>SE05B/7</foreign> Ðises arwurþan abbodes lichoma is geseted in
þam mynstre Sithio.
 1924. <foreign>SE05B/8</foreign> Ðone lichoman gesohte sum deaf man ond
feþeleas.
 1925. <foreign>SE05B/9</foreign> Ofer þone man becom færinga godcund wracu,
forþam þe he ficsode on sunnan niht, þæt he seþþan ne meahte ne
gehyran ne gangan.
 1927. <foreign>SE05B/12</foreign> Ac he gecreap in þæs eadgan Berhtinus
ciricean sume sunnan uhtan, þa ðær man rædde þa nigoþan
rædinge on Cristes godspelle.
 1929. <foreign>SE05B/15</foreign> Þa meahte he gehyran ond gangan, ond he ferde
bliþe tu his huse.
 1931. <foreign>SE07A/1</foreign> On ðone VII dæg ðæs monþes biþ
þæs martyres tid sancti Synoti, þæs mæsse biþ gemeted on þam
yldrum mæssebocum.
 1933. <foreign>SE08A/1</foreign> On ðone VIIIan dæg þæs monþes byð
sancta Marian acennednes.
 1934. <foreign>SE08A/2</foreign> Hyre fæder wæs nemned Ioachim ond hire modor
Anna, ond hi wæron XX geara somod ærþon þe hi bearn hæfdon.
 1935. <foreign>SE08A/4</foreign> Þa wæron swiþe unrote.
 1936. <foreign>SE08A/5</foreign> Þa oþywde godes engel hiora ægðrum
onsundrum hine ond him sæde ðæt hi sceoldon swylc bearn swylce næfre
ær in worold come ne æfre ne eft.
 1938. <foreign>SE08A/8</foreign> Ða efter XX gearum cende Anna, ond hieo nemde
þa Maria.
 1939. <foreign>SE08A/10</foreign> Ond þa hio wæs þreo geara eald, ða
læddon hi fæder ond modor to Hierusalem ond sealdon hi þer in þara
fæmnena gemænnesse.
 1942. <foreign>SE08A/14</foreign> Þa wæs þæt cild sona snotor ond
anræde ond swa fulfremed þæt nænig æþelicor ne sang þone
godes lofsang, ond hio wæs swa beorht on ansyne ond wliti þæt mon hyre
meahte uneaþe onlocyan.
 1945. <foreign>SE08A/18</foreign> Ond on hyre mægdenhade hio dyde fela wundra on
webgeweorce ond oþrum cræftum ðæs þe þa yldran don ne meahton.
 1948. <foreign>SE08B/1</foreign> On ðone ylcan dæg byþ þæs bisceopes
geleorudnes sancti Audomari, se dyde monig heofonlic wundor ge lybbende ge
unlybbende.
 1950. <foreign>SE08B/3</foreign> Þa he his gast asende, þa wæs in þam huse
wynsum stenc, swa hit wære mid eallum deorweorþum wyrtum gefylled, ond his
lichama resteð in Sithio þam mynstre.
 1952. <foreign>SE08B/7</foreign> Ond his wundra wæs sum ðæt sum mon sealde
oþrum scilling seolfres to borge.
 1954. <foreign>SE08B/8</foreign> Þa onsoc se oþer eft ond cwæþ þæt he
him nan feoh ne sealde.
 1955. <foreign>SE08B/10</foreign> Ða cwæþ se þe ðæt seolfor ahte;
Uton gangan to Audomares ciricean, ond me þær gecyþ mid aþe þæt
þu me her wiðsæcest.
 1957. <foreign>SE08B/12</foreign> Þa eodon hi oþ þæt hi gesawon þa
ciricean.
 1957. <foreign>SE08B/13</foreign> Ða cwæð se se þæs feos manode, God
biþ æghwær ondweard.
 1958. <foreign>SE08B/15</foreign> Swere me her þæt wit standaþ.
 1959. <foreign>SE08B/15</foreign> Þa wolde he swerian.
 1959. <foreign>SE08B/16</foreign> Þa feol he sona niþerweard on þa eorþan,
ond him toburston ða eagan, ond he lifde twegen dagas ofer þæt oþrum
monnum to brogan, ond þy þryddan dæge he swealt mid earmlicum deaþe.
 1963. <foreign>SE11A/1</foreign> On ðone XI dæg þæs monþes biþ ðara
haligra wera tid sancti Proti ond sancti Iacinthi.
 1964. <foreign>SE11A/2</foreign> Þæt wæron Eugenian þegenas ðære
æþelan fæmnan, ond hio onfengon fulwihte mid hire.
 1965. <foreign>SE11A/4</foreign> Ond þa on Galienus dagum þæs kaseres het
Necetius, Romeburge gerefa, hi lædan to þures deofulgeldum ond het hi
þæt weorðian.
 1967. <foreign>SE11A/7</foreign> Ða dydon hi gebed to Drihtne, þa feol þæt
deofolgild to hyra fotum ond wearþ eal tobrocen.
 1969. <foreign>SE11A/9</foreign> Þa het se refa hi forðæm beheafdian, ond hi
wæron Cristes martyras gefremede.
 1971. <foreign>SE14A/1</foreign> On ðone XIIII dæg þæs monþes biþ
ðæs bisceopes ðrowung sancti Corneli in Rome.
 1972. <foreign>SE14A/2</foreign> Ðone nydde Decius se kasere deofolgeld to
begangenne.
 1973. <foreign>SE14A/4</foreign> Þa he þæt ne geþafode, þa het he hine
lædan to beheafdunga.
 1974. <foreign>SE14A/5</foreign> Ða he þa læded wæs, þa gehælde he
sumes cempan wif mid his gebede, seo wæs ær fif gear loma.
 1975. <foreign>SE14A/7</foreign> Þæs cempan noma wæs Cerealis, ond þæs
wifes nama wæs Salustia.
 1976. <foreign>SE14A/8</foreign> Ond he geþrowode martirdom mid an twentigum
mannum, ond se cempa mid his wife.
 1979. <foreign>SE14B/1</foreign> On ðone ylcan dæg biþ sancte Ciprianes tid
þæs bisceopes, se wæs in Kartagine þære ceastre, ond he þrowode
martyrdom on Valerianus dagum þæs kaseres.
 1981. <foreign>SE14B/4</foreign> Galerius se aldorman, beforan him he het arædan
þæs kaseres dom þæt he sceolde deofolgeldum geldan oððe sweordes
dom þrowian.
 1983. <foreign>SE14B/7</foreign> Þa se dom aræded wæs, ða andswarode him
Ciprianus and cwæþ, gode þanc.
 1984. <foreign>SE14B/8</foreign> Þa hine man lædde to þære stowe þe
hine man beheafdude, ða gesomnode he miclo mænigiu broþra ond sweostra,
ond wacedon beforan þam durum ðær he inne wæs.
 1987. <foreign>SE14B/12</foreign> Ða bebead he þæt mon heolde his mædenu
clæne.
 1988. <foreign>SE14B/13</foreign> Ne gemde he na swa swyðe hu he on morgenne
aræfnede ðæs unhyran cwelres hand, swa he þæs gymde hu he godes
ywde gescylde oþ þone ytemystan dæg his lifes.
 1990. <foreign>SE14B/16</foreign> Þa on morgenne ða aræfnode he þa
beheafdunga, ond he het ðæm cwelre syllan XXV gyldenra myneta.
 1992. <foreign>SE14B/18</foreign> Ða æfter feaum dagum swealt se ealdorman
þe hyne martyrode.
 1994. <foreign>SE15A/1</foreign> On ðone XV dæg þæs monþes bið sancti
Valerianys þrowung ðæs martyres, þone se refa nydde from Cristes
geleafan.
 1996. <foreign>SE15A/3</foreign> Ða he þam wiþsoc, ða het he mid sweorde
hine slean.
 1997. <foreign>SE15A/4</foreign> Þa hine man to þære cwale lædde, ða
geseah he mid his eagum openne heofon, ond he geseah Crist sylfne him bringan
wuldorbeah ongean, ond he þa þy unforhtlicor ðone deaþ aræfnode.
 2000. <foreign>SE15B/1</foreign> On ðone ylcan dæg bið ðæs halgan
munecys geleornes ond þæs ancran sancti Mamiliani.
 2001. <foreign>SE15B/2</foreign> Se dyde manega wundru, ond he hælde untrume men
mid his gebedum ond he wæs swa gistliþe þæt he for godes lufon eode
to reordum mid þam tocumendum mannum.
 2004. <foreign>SE15B/6</foreign> Þa tælde hine an oferhydig bisceop forþon
ond sende his twegen cempan þæt ða sceoldon ðone ancran him to
gelædan, þæt he ongeate hwylce his ðeawas wæron.
 2006. <foreign>SE15B/9</foreign> Ða bed he þa cempan þæt hi for godes
lufon onfengon gereorde mid him.
 2007. <foreign>SE15B/11</foreign> Geþafode þæt oþer, ond oðer ðam
wiþsoc, se wæs yldra ond oferhydygra.
 2009. <foreign>SE15B/12</foreign> Ða hi þa eodon on þone weg, ða ongan
ðone oferhydygan þyrstan on deaþ.
 2010. <foreign>SE15B/14</foreign> Ða feol he to ðæs godes þeowes fotum ond
him bæd miltse.
 2011. <foreign>SE15B/15</foreign> Ða geseah se godes þeow an wilde hinde
melce.
 2011. <foreign>SE15B/16</foreign> Þa gesenode he hi, ða gestod heo, ond se
geþyrsta mon meolcode ða hinde ond dranc þa meolc, ond his ðurst wæs
geliþad.
 2013. <foreign>SE15B/18</foreign> Þa lattowas swiþe for ðam wundrum.
 2014. <foreign>SE15B/19</foreign> Þa he com to þam oferhydigan bisceope, þa
wæs ðær broht to fulwihte niwan acenned cild.
 2015. <foreign>SE15B/21</foreign> Þa het se bisceop hine fullian þæt cild.
 2016. <foreign>SE15B/22</foreign> Þa cwæþ he, Hwæs sunu is hit?
 2017. <foreign>SE15B/23</foreign> Þa cwæþ se bisceop, Mines hereteman.
 2017. <foreign>SE15B/24</foreign> Þa locode sanctus Mamilium on þæt cild ond
cwæþ, Saga me hwa þin fæder sy.
 2019. <foreign>SE15B/25</foreign> Ða cwæþ þæt cild, þes bisceop þe
her stent.
 2019. <foreign>SE15B/26</foreign> Ða gerehte þæt cild beforan þam bisceope
sancti Mamiliani hu hit wæs gestryned ðurh ðæs bisceopes
unrihthæmed.
 2021. <foreign>SE15B/29</foreign> Ða gefullde he ðæt cild ond þa demde
he ðam bisceope for his dyrnum geligrum, se ðohte ær þæt he sceolde
him deman, forþon þe he for godes lufon æt mid geswencedum monnum.
 2025. <foreign>SE16A/1</foreign> On ðone XVIan dæg þæs monþes bið
ðrowung sancta Eufemia, seo ðrowode mærne martyrdom for Criste in
Calcidonia þære ceastre on Dioclitianus dagum þæs kaseres.
 2027. <foreign>SE16A/4</foreign> Priscus se ealdormon geresde on þa fæmnan in
cristenmonna midle, swa wullf geræseð on sceap on miclum ewede, ond he
nydde hi þæt heo Criste wiðsoce.
 2030. <foreign>SE16A/7</foreign> Þa heo þæt ne geþafode, ða het he hi
weorpan in byrnendne ofen.
 2031. <foreign>SE16A/9</foreign> Ða cwæþ þara ðegna sum, se wæs on
naman Sustenis, ær ic me sylfne ofslea mid mine sweorde, ærþon ic sende
mine hond on þas fæmnan.
 2033. <foreign>SE16A/12</foreign> Ic geseo beort werod mid hire.
 2034. <foreign>SE16A/12</foreign> Ða ongyrde oþer þegn þa fæmnan, se
wæs on noman Victor.
 2035. <foreign>SE16A/14</foreign> Ða cwæþ se, Eala, ealdormon, ðis me is
hefi to donne.
 2035. <foreign>SE16A/15</foreign> Ic geseo fægere weras stondan in ðisses
ofnes muþe, þa tostredað þone lig þæt he ne mæg na sceðþan
þisse fæmnan.
 2037. <foreign>SE16A/17</foreign> Þa genamon oþre twegen þa fæmnan ond
wurpon in ðone ofn.
 2038. <foreign>SE16A/18</foreign> Þa eode se lig of þam ofne ond forbærnde
hi begen, ond hire he ne sceþede.
 2039. <foreign>SE16A/20</foreign> Þisse fæmnan lichoma restet neah Calcidonia
þære ceastre, ond ure fædras hi nemdon þa sigefæstan fæmnan.
 2042. <foreign>SE19A/1</foreign> On ðone XVIIIIan dæg þæs monþes bið
þæs bisceopes gemynd sancti Ianuari.
 2043. <foreign>SE19A/2</foreign> Se þrowode martyrdom for Criste in ðære
ceastre Beneuentum ond his deaconas mid him, þa wæron on noman sanctus
Festus ond sanctus Desiderius.
 2046. <foreign>SE20A/1</foreign> On þone XX dæg þæs monþes bið
þære fæmnan gemynd sancta Fausta ond sancti Efilasi.
 2047. <foreign>SE20A/2</foreign> Þæt wæs se gerefa se þe geheold þa
witu þa se casere het don þære halgan fæmnan Faustan.
 2048. <foreign>SE20A/4</foreign> Þa gelyfde he gode for þam wundrum ða he
þa geseah æt hire, ond he ða geþrowode martyrdom mid hire.
 2051. <foreign>SE21A/1</foreign> On ðone XXI dæg þæs monþes bið
þæs apostoles tid sanctus Matheus.
 2052. <foreign>SE21A/2</foreign> Se wæs ærest mid Iudeum theloniarius,
þæt is gafoles moniend ond wicgerefa, ac Crist hine ceas him to þegene.
 2054. <foreign>SE21A/4</foreign> Ond he wrat ealra manna erest Cristes godspel
mid Iudeum.
 2054. <foreign>SE21A/6</foreign> Ond æfter Cristes upastignesse he gelærde
twua mægþa to godes geleafan, Macedonian þa mægðe ond Sigelwara
mægðe, ond of Sigelwarum he flymde twegen dryas, ða þar worhton
micel scinlac mid twam dracum, ond he awehte hira cyninges sunu of deaþe ond
þone cyning gefulwade þæs nama wæs Eilippus, ond his quene noma
wæs Eufenisse.
 2060. <foreign>SE21A/12</foreign> Ac hwæðre oþer kyning wæs æfter
þam, se wæs on naman Hirtacus.
 2061. <foreign>SE21A/14</foreign> He het þisne Matheum hindan mid sweorde
þurhstingan, þær he stod ætforan godes weofode in gebede, forðæm
þe he ne moste ane godes fæmnan, þæt wæs an nunne, him to wife
onfon.
 2064. <foreign>SE21A/18</foreign> Ac Matheus him sægde þæt he wære swa
synnig wið god, gif he ða gehalgodan fæmnan to legerteame onfenge, swa
se ðeow wære se ðe fenge on kyninges quene to unryhtum hæmde.
 2066. <foreign>SE21A/21</foreign> Ond ða sona æfter Matheus þrowunge þa
forborn ðæs cyninges heall mid eallum his spedum, ond his sunu awedde, ond
he sylf ahreofode ond tobærst mid wundum from ðam heafde oð ða fet,
ond he asette his sweord upweard ond ða hyne sylfne ofstang.
 2070. <foreign>SE21A/27</foreign> Sanctus Matheus lichoma resteð on Parthora
muntum ond bideð þære toweardan æriste.
 2073. <foreign>SE22A/1</foreign> On ðone XXII dæg þæs monðes bið
sancti Maurices ðrowung ond VI þusyndo martyra mid him ond VI hund.
 2075. <foreign>SE22A/3</foreign> Þæt wæs cempena werod þa comon of
eastdæle of Campodocia mægðe ðam casere to fultume Maximiane, ond hie
wæron swiðe sigefæste weras in eallum gefeohtum.
 2077. <foreign>SE22A/6</foreign> Ac ða onfand se casere æt nehstan þæt
hie wæron cristene.
 2078. <foreign>SE22A/8</foreign> Ða het he hy gemartyrian þæt heora þæt
halige blod orn æfter eorðan swa swa flod.
 2079. <foreign>SE22A/9</foreign> Nyton we heora monena na ma þonne sanctus
Mauricius, se wæs ðæs werodes ealdorman, ond sanctus Exuprius ond
sanctus Candidus.
 2081. <foreign>SE22A/12</foreign> Þa oðra noman syndon awritene on heofenum on
lifes bocum.
 2083. <foreign>SE23A/1</foreign> On ðone XXIII dæg þæs monðes bið
ðæs diacones gemynd se is nemned sancti Sossy.
 2084. <foreign>SE23A/2</foreign> He wæs in ðære ceastre Meselana, ond sume
dæge þa he rædde godspell æt mæssan, ða scan him heofonlic
leoht ymb ðæt heafod.
 2086. <foreign>SE23A/5</foreign> Ða cwæð se biscop se ðe his lareow
wæs, Ne bið þes diacon noht longe mid us, ac he sceal beon mid Criste.
 2088. <foreign>SE23A/7</foreign> Ond þa æfter feawa dagum ða endode he his
lif þurh martyrhad for Criste.
 2090. <foreign>SE23B/1</foreign> On ðone ilcan dæg bið sancte Teclan tid
þære halgan fæmnan.
 2091. <foreign>SE23B/2</foreign> Seo wæs in ðære ceastre Ioconio, ond heo
wæs ðær beweddedo æðelum brydguman.
 2092. <foreign>SE23B/3</foreign> Ða gehyrde heo Paules lare ðæs apostoles,
ða gelyfde heo gode ond awunode in hyre mægðhade.
 2093. <foreign>SE23B/5</foreign> Ond forðon heo arefnde monigu witu.
 2094. <foreign>SE23B/6</foreign> Hy mon wearp in byrnende fyr, ond hio nolde
byrnan, ond hy mon sende in wildra deora menigo, in leona ond in berena, ond
ða hie noldon slitan.
 2096. <foreign>SE23B/9</foreign> Hy mon wearp in sædeora seað, ond þa hyre
ne sceðedon.
 2097. <foreign>SE23B/10</foreign> Hy mon band on wilde fearras, ond ða hyre ne
geegledon.
 2098. <foreign>SE23B/12</foreign> Ond ða æt neahstan heo scear hyre feax swa
swa weras ond gegyrede hy mid weres hrægle ond ferde mid Paulum, þam godes
ærendracan.
 2100. <foreign>SE23B/14</foreign> Tecle wæs swa myhtigu fæmne þæt heo
geðingode to gode sumre hæðenre fæmnan gæste hwylce hwegu ræste
in ðære æcan worulde.
 2103. <foreign>SE24A/1</foreign> On ðone XXIIII dæg þæs monðes bið
sancti Iohannis geeacnung þæs miclan fulwihteres.
 2104. <foreign>SE24A/2</foreign> Ðy dæge Gabriel se heahengel æteowde
Zacharie, Iohannis fæder, þær he stod æt ðam weofode ond ricels
bærnde in godes ansægdnesse, ond him sægde þæt him scolde beon
Iohannis gecigged.
 2108. <foreign>SE24A/7</foreign> Þa nolde Zacharias ðam engle gelyfan ond his
wife on heora yldo meahte beon sunu acenned.
 2109. <foreign>SE24A/9</foreign> Þa cwæð se engel to him, ðu bist dumb
oð þone dæg oð ðæt ðe þis bið.
 2111. <foreign>SE24A/11</foreign> Ond hit ða wæs swa geworden.
 2112. <foreign>SE24B/1</foreign> On ðone ilcan dæg bið þara haligra wera
tid sancti Andochi þæs mæssepreostes ond sancti Tyrsi þæs
diacones.
 2113. <foreign>SE24B/3</foreign> Ða comon of eastdæle in Galwala mægðe
ond þær monige men þur fulwiht gelærdon to Cristes geleafan ond
ðær geþrowodon martyrdom for godes naman on Aurelianus dagum þæs
caseres, ond sum cepemon cristen mid him, ðæs nama wæs Felix.
 2117. <foreign>SE24B/8</foreign> Æryst se casere him bead gold ond seolfor wið
ðon ðe hy forleton Cristes geleafan.
 2118. <foreign>SE24B/10</foreign> Ða noldon hy ðæt.
 2119. <foreign>SE24B/10</foreign> Ða het he mid stengum heora sweoran forslean.
 2120. <foreign>SE24B/13</foreign> Ða leordon þa gastas to ecum gefean, ond
æt heora lichoman wæron monug wundru gewordenu.
 2122. <foreign>SE25A/1</foreign> On ðone XXV dæg þæs monðes bið
ðæs halgan weres gemind se wæs on ðisse Brytene, ond he wæs
nemned Ceolfrið.
 2124. <foreign>SE25A/3</foreign> He wæs sumes haliges mynstres abbod be norðan
gemære, þæt wæs gehalgod sancte Petre.
 2125. <foreign>SE25A/5</foreign> Ond ða on his yldo ongan he feran to Rome, ond
þrim dagum ærðon þe he ferde he sægde his siðfæt ðæs
mynstres broðrum.
 2127. <foreign>SE25A/8</foreign> Ond siððan he on siðe wæs, he asong
ælce dæge tuwa his saltere ond his mæssan, butan ðam anum dæge
ðe he on sæ wæs ond þrim dagum ær his endedæge.
 2129. <foreign>SE25A/11</foreign> He wæs on <foreign>LXXIIII</foreign> geara þa he
forðferde.
 2130. <foreign>SE25A/12</foreign> Æfter hundteontegum daga ond XIIII þæs
ðe he of his mynstre ferde, he geleorde on Burgenda mægðe æt Linguna
ceastre, ond he wæs arwyrðlice bebyrged in ðære cirican þe hy
nemnað sanctos geminos æt ðam halgum getwinnum mid micle wope ge on
Angelcynnes monna ge þiderleodiscra.
 2135. <foreign>SE25A/18</foreign> Þær his geferscipe hyne todælde on
þreo.
 2136. <foreign>SE25A/19</foreign> An dæl ferde forð to Rome, oðer dæl
cyrde eft to Brytene ond þæt sægdon, ond se þridda dæl gesæt
æt his byrgenne for his lufan betweoh ða men þe heora geþeodo ne
cuðon.
 2139. <foreign>SE26A/1</foreign> On ðone XXVI dæg þæs monðes bið
sancta Justinan tid þære fæmnan ond þæs biscopes sancti
Cyprianus.
 2140. <foreign>SE26A/3</foreign> Se Cyprianus wæs æryst ealra dry se wyrsta,
ond he wolde þære fæmnan mod on his scincræftum onwendan to
hæðendome ond to unclænum hæmede.
 2143. <foreign>SE26A/6</foreign> Ac ða gedwinon his drycræftas for hyre
halignesse swa swa rec þonne he toglideð, oððe weax þonne hit for
fyre gemelteð.
 2145. <foreign>SE26A/8</foreign> Þa forlet he þone drycræft, ond he wæs
geworden halig biscop, ond mid þære ilcan fæmnan he þrowode eft
martyrdom, ond heora lichoma resteð in ðære ceastre þe is nemned
Antiochia.
 2148. <foreign>SE27A/1</foreign> On ðone XXVII dæg þæs monðes bið
þara haligra gebroðra tid sancti Cosme ond sancti Damiani.
 2149. <foreign>SE27A/3</foreign> Þæt wæron heahlæcas, ond hy lacnodon
æghwylce untrumnesse monna, ond hy ne onfengon nowiht æt nænigum men,
ne æt weligum ne æt heanum.
 2152. <foreign>SE27A/6</foreign> Þa gehældon hie sum wif of micelre
medtrumnesse.
 2152. <foreign>SE27A/7</foreign> Ða brohte seo diogollice Sancti Damiane medmicle
gretinge.
 2153. <foreign>SE27A/8</foreign> Gewritu secgað þæt ðæt wære þreo
ægero ond heo hyne halsode þurh god þæt he ðam onfenge.
 2155. <foreign>SE27A/10</foreign> Ða onfeng he ðam.
 2155. <foreign>SE27A/10</foreign> Þa wæs broðor Cosmas forðam swiðe
unrot, ond forðam he bebead þæt mon heora lichoman ætsomne ne brygde
æt heora ende.
 2157. <foreign>SE27A/13</foreign> Ða on ðære ilcan niht ætywde ure
dryhtæn Cosme ond cwæð, Forhwon spræce þu swa for ðære
gretinge þe Damianus onfeng?
 2159. <foreign>SE27A/16</foreign> Ne onfeng he ðæt na to medsceatte, ac
forðon þe he wæs þyr me gehalsod.
 2160. <foreign>SE27A/17</foreign> Ðas gebroðor geþrowedon mærne martyrdom
on Diaclitianus dagum ðæs caseres from Lissia þam gerefan.
 2162. <foreign>SE27A/19</foreign> Hy wæron stæned, ond ða stanas wæron
on bæc gecyrred ond wundedon ða þe ða halgan stændon.
 2163. <foreign>SE27A/21</foreign> Hy wæron mid strælum scotode, ac ða
strælas forcyrdon hy ond slogon ða hæðnan, ac ðurh beheafdunga hy
onsendon heora gast to gode.
 2165. <foreign>SE27A/24</foreign> Ða ðohton ða men þa ðe heora lichoman
namon hwæðer hy mon ætsomne byrgde, forðon ðe Cosmas þæt ær
forbead.
 2167. <foreign>SE27A/26</foreign> Þa com ðær yrnan sum olbenda, ond se
cwæð mid menniscre stefne, Ne todælað ge ðara haligra lichoman, ac
byrgað hy ætsomne.
 2169. <foreign>SE27A/29</foreign> Ða dydon hy swa him þæt dumbe neat
onwreah, ond þeah siððan gelumpon heofonlico wundru þurh ðara haligra
mægen.
 2172. <foreign>SE29A/1</foreign> On ðone XXVIIII dæg þæs monðes bið
Sancte Michahelis cirican gehalgung in Tracla þære ceastre.
 2173. <foreign>SE29A/3</foreign> In Eracle ðære mægðe feonda menigo com
to þære ceastre ond hy ymbsæton.
 2175. <foreign>SE29A/4</foreign> Þa ceasterware þurh þreora daga fæsten
anmodlice bædon fultumes ond bædon þæt he him þone ætywde
þurh sancte Michahel.
 2177. <foreign>SE29A/7</foreign> Ða ðy þriddan dæge stod sanctus Michahel
ofer ðære ceastre gete ond hæfde fyren sweord in his honda.
 2178. <foreign>SE29A/9</foreign> Þa wæron ða fynd abregede mid þy egesan,
ond hy gewiton onweg, ond þa ceasterwara wunedon gesunde.
 2180. <foreign>SE29A/11</foreign> Ond þær wæs getimbred sancte Michaheles
cirice, ond seo wæs gehalgod on ðone dæg þe we mærsiað sancte
Michaheles gemynd.
 2183. <foreign>SE30A/1</foreign> On ðone XXX dæg þæs monðes bið
Hieronimis tid þæs mæssepreostes ond þæs æðelan leorneres.
 2184. <foreign>SE30A/2</foreign> Se wæs in Bethlem in ðære Iudiscan
ceastre.
 2185. <foreign>SE30A/3</foreign> Be ðam sagað sanctus Arculfus þæt he
gesawe medmicle cirican butan Bethlem þære ceastre, in ðære wæs
geseted byrnende leohtfæt ge dæges ge nihtes.
 2189. <foreign>SE30A/9</foreign> Ðonne se mona bið geendud ðe we nemnað
haligmonoð, þonne bið seo niht XII tida long, ond se dæg bið
þæt ilce.
 2191. <foreign>OC00A/1</foreign> On ðam teoðan monðe on geare bið XXXI
daga.
 2191. <foreign>OC00A/2</foreign> Þone mon nemneð on leden Octember ond on ure
geðeode winterfylleð.
 2193. <foreign>OC03A/1</foreign> On þone ðriddan dæg þæs monðes bið
þara preosta þrowung þa wæron begen anes noman.
 2194. <foreign>OC03A/2</foreign> Oðer wæs se blaca Heawold, oðer se hwita
Heawold.
 2195. <foreign>OC03A/3</foreign> Ðam mæssepreostas ferdon of ðisse Brytene
east ofer sæ to Frysum ond ða lærdon to godes geleafan ond ðær
geðrowodon martyrdom for Criste, ond heofonlic leoht wæs gesewen ofer
heora lichoman.
 2198. <foreign>OC03A/7</foreign> Hyra wundor synt awriten on Angolcynnes bocum,
ðæt is on istoria Anglorum.
 2200. <foreign>OC07A/1</foreign> On ðone VII dæg þæs monðes bið
þæs papan tid þæs noma wæs sanctus Marcus.
 2201. <foreign>OC07A/2</foreign> Se wæs on Constantynus dagum þæs caseres,
ond his lichoma wæs bebyrged ond is in ðam mynstre þe hy nemnað æt
Rome Balbino.
 2204. <foreign>OC08A/1</foreign> On ðone VIII dæg þæs monðes bið
ðæs biscopes tid ond þæs halgan martyres sancti Dionisi ond his
diacona twega þara noman wæron Rusticus ond Eleutherius.
 2206. <foreign>OC08A/4</foreign> Ða wæron in ðære ceastre ðe Parisius
is nemned.
 2207. <foreign>OC08A/5</foreign> Þær hy mon nydde þæt hy deofulgyld
weorðedon.
 2208. <foreign>OC08A/6</foreign> Ða hy þæt ne geðafedon, ða wæron for
Criste gemartyrod.
 2209. <foreign>OC08A/7</foreign> Ða woldon ða cwelleras sendan heora lichoman
on deopne stream, on ða ea þe hatte Secuana.
 2210. <foreign>OC08A/9</foreign> Ac ða sum Cristen wif hy laðode to symble, ond
hy ða hyre getæhton þara haligra lichoman, ond hio ða het hyre men on
niht þa lichoman forstelan ond bebyrgan on hyre æcere.
 2213. <foreign>OC08A/13</foreign> Ond se æcer þa syððan gegreow <foreign>C</foreign> siða
selor þonne he ær dyde.
 2214. <foreign>OC08A/14</foreign> Þær æfter ðon cristene men timbredon
cirican, ond ðær blinde men onfengon heora gesyhðe ond healte heora
gonge ond deafe gehyrnesse.
 2217. <foreign>OC11A/1</foreign> On ðone endlyftan dæg þæs monðes bið
þære halgan abbodissan forðfor ond ðære æðelan fæmnan
þære noma wæs sancta æðylburh.
 2219. <foreign>OC11A/2</foreign> Sio gestaðelode ðæt fæmna mynster on
Brytene þæt is nemned on Bercingum, ond on hyre dagum gelumpon heofonlicu
wundro on ðam ilcan mynstre.
 2221. <foreign>OC11A/7</foreign> Ond sum halig fæmne geseah þære ilcan
æðylburge gast mid gyldenum racenteagum beon getogen to heofenum.
 2223. <foreign>OC11A/9</foreign> Hyre wundro ond hyre mynstres syndon awriten on
Angolcynnes bocum.
 2225. <foreign>OC14A/1</foreign> On ðone XIIII dæg þæs monðes bið
sancti Calistis gemynd þæs papan.
 2226. <foreign>OC14A/2</foreign> Se þrowode martyrdom for Criste on ðæs
caseres dagum se wæs nemned Macrini, ond he is bebyrged in ðam mynstre
Calepode on ðam wege þe æt Rome is nemned Aurelia.
 2228. <foreign>OC14A/6</foreign> Þes papa gesette on Rome þreora
sæternesdaga fæsten on geare, ænne for hwætes genihtsumnesse,
oðerne for wines, þriddan for eles.
 2231. <foreign>OC15A/1</foreign> On ðone XV dæg þæs monðes bið
þæs martyres tid sancti Lupuli, þæs mæsse bið gemeted on ðam
yldran mæssebocum.
 2233. <foreign>OC18A/1</foreign> On ðone XVIII dæg þæs monðes bið
sancte Lucas geleornes ðæs godspelleres.
 2234. <foreign>OC18A/2</foreign> Se wrat ðone þriddan dæl Cristes boca in
Achaia ðære mægðe, ond he wrat ða maran boc <foreign>Actus Apostolorum</foreign>.
 2235. <foreign>OC18A/5</foreign> Lucas wæs acenned in Siria mægðe, ond he
wæs æryst cræftig læce in Antiochia þære ceastre, ond he
wæs eft Paulus gefera in ælce elðeodignesse, ond he wæs se
clænosta wer.
 2238. <foreign>OC18A/8</foreign> Næs he hæbbende wif ne bearn.
 2239. <foreign>OC18A/9</foreign> He gefor þa he wæs on <foreign>LXXVII</foreign> geara, ond he
wæs æryst bebyrged in Bethania ac his ban wæron eft alæded þanon
on Constantines dagum þæs caseres in ða ceastre Constantinopili.
 2243. <foreign>OC18B/1</foreign> On ðone ilcan dæg bið þære halgan
cwene gemynd sancta Trifonia.
 2244. <foreign>OC18B/2</foreign> Seo wæs Decies cwen þæs caseres, ond heo
wæs æryst hæðen ond wælgrim.
 2245. <foreign>OC18B/4</foreign> Ac heo geseah hu Decius se casere wedde ond hrymde
dæges ond nihtes, ærðon he dead wære.
 2246. <foreign>OC18B/6</foreign> Þa gelyfde heo on god ond onfeng fulwihte, ond
sume dæge ðær heo hy gebæd heo onsende hyre gast to gode.
 2249. <foreign>OC18C/1</foreign> On ðone ilcan dæg bið þæs halgan
cnihtes þrowung sancti Iusti, se wæs VIII wintre þa he martyrdom
þrowode for Criste.
 2250. <foreign>OC18C/3</foreign> Þone het beheafdian sum rice mon, se wæs on
naman Ritsoalis.
 2251. <foreign>OC18C/5</foreign> Ða woldon þa cwelleras niman þæt heafod
ond lædan to ðam rican men.
 2253. <foreign>OC18C/6</foreign> Þa aras se lichoma ond genam þæt heafod him
on ond seo tunge spræc of ðæm heafde ond cwæð þus, Heofones God
ond eorðan, onfoh mine sawle, forðon ic wæs unsceðþende ond
clænheort.
 2256. <foreign>OC18C/10</foreign> Þa gemette hine þær his fæder ond his
fædera swa beheafdodne.
 2256. <foreign>OC18C/11</foreign> Ða cwædon hi, Hwæt wille wit don be
ðissum lichoman?
 2257. <foreign>OC18C/12</foreign> Ða spræc seo tunge eft of ðam heafde ond
cwæð, Gongað on ðis stanscræf ðæt her neah is, ond git
þær metað weal se is mid ifige bewrigen.
 2260. <foreign>OC18C/16</foreign> Bedelfað on ðam þone lichoman ond sendað
min heafod an to gretinge ond bringað minre meder þæt heo ðæt
cysse.
 2261. <foreign>OC18C/18</foreign> Ond gif heo me geseon wylle, ðonne sece heo me
in godes neorxnawonge.
 2263. <foreign>OC18C/20</foreign> Þa bedulfon hy ðone lichoman þær he
ær bebead, ond brohton his heafod in ða ceastre seo hatte Alticiotrum to
his meder, þære noma wæs Feliciæ, ond his fæder noma wæs
Iustinus.
 2265. <foreign>OC18C/23</foreign> Þa on niht scan leoht ofer ealle ða ceastre
of ðam heafde.
 2266. <foreign>OC18C/25</foreign> Ða on mergen com se biscop þæder ond þa
ceasterwara ealle mid leohtfatum ond mid candelum, ond bæron þæt heafod
to cirican ond hit ðær asetton.
 2269. <foreign>OC18C/28</foreign> Ond ðær georn XVI wintre mæden to
ðære bære, seo wæs blind acenned, ond heo meahte sona geseon.
 2271. <foreign>OC19A/1</foreign> On ðone XVIIII dæg þæs monðes bið
sancta Pilagian geleornes þære godes þeowenne.
 2272. <foreign>OC19A/2</foreign> Seo wæs æryst mima in Antiochia þære
ceastre, þæt is scericge on urum geðeode.
 2273. <foreign>OC19A/4</foreign> Seo glengde hi swa þætte noht næs on hyre
gesewen buton gold ond gimmas, ond eall hyre gyrela stanc swa ælces cynnes
ricels.
 2275. <foreign>OC19A/7</foreign> Þa gecyrde heo æne into cirican þær
Nonnus se biscop sægde godspel be ðam toweardan godes lombe.
 2277. <foreign>OC19A/9</foreign> Ða weop heo sona swa ðæt hyre fleowon þa
tearas of ðam eagum swa swa flod, ond ða ðy ilcan dæge gesohte heo
þone biscop ond cwæð to him, Ic eom deofles ðinen.
 2280. <foreign>OC19A/12</foreign> Ic yðgode mid synnum swa sæ mid yðum.
 2280. <foreign>OC19A/13</foreign> Ic wæs synna georn, ond in deaðlicum
listum.
 2281. <foreign>OC19A/14</foreign> Ic wæs beswicen ond ic beswac monige þurh
me.
 2282. <foreign>OC19A/15</foreign> Ac gefulla me þæt mine synna syn adilgode.
 2283. <foreign>OC19A/16</foreign> Þa gefullode se biscop hy ond hyre gesealde
husl, ond æt ðam fulwihte hyre onfeng sum godes þeow þære noma
wæs Romana.
 2285. <foreign>OC19A/19</foreign> Þæs ða ymb twegen dagas, þær heo slep
æt ðære godmodor huse, þa com hyre deofol to ond hy awehte ond
cwæð to hyre, Min hlæfdige, gif ðe wæs gold to lytel oððe
seolfor oððe deorwyrðra gimma oððe ænigra woruldwelena, ic
ðæt sona gebete, ac ne forlæt me.
 2289. <foreign>OC19A/24</foreign> Ða cwæð heo, Ic ðe wiðsace, forðon
ic eom nu in Cristes bure.
 2290. <foreign>OC19A/26</foreign> Þa on ðære eahtoðan nihte hyre fulwihtes
þa gegyrede heo hy mid hærenre tunecan ond mid byrnan þæt is mid
lytelre hacelan, ond heo næs na leng ðær gesewen, ac heo gewat on
Oliuetes dune ond hyre timbrede lytle cytan in ðære stowe þe Crist him
gebæd þa he wæs mon on eorðan.
 2294. <foreign>OC19A/31</foreign> Þær hio wunode þreo gear, þæt
nænig mon wiste hwæðer hio wæs wer ðe wif, ærðon ðe heo
forðfered wæs.
 2296. <foreign>OC19A/33</foreign> Ða onfand se biscop on Hierusalem þær he
hyre lichoman gyrede þæt heo wæs wif.
 2297. <foreign>OC19A/34</foreign> Ða cwæð he, God, þe sy wuldor.
 2298. <foreign>OC19A/36</foreign> Ðu hafast monigne haligne ofer eorðan
ahyded.
 2300. <foreign>OC21A/1</foreign> On ðon XXI dæg þæs monðes bið
þæs halgan fæder geleornes sancti Hilariones.
 2301. <foreign>OC21A/2</foreign> Se wæs upcymen in Palistina mægðe in ðam
tune ðe is nemned Ðabata, ond he wæs sona on his cnihthade on gewritum
gelæred.
 2303. <foreign>OC21A/5</foreign> Ond he gewat in westen þa he wæs XVI
wintræ, ond þær hyne dioflu costodon in mislicum hywum.
 2305. <foreign>OC21A/7</foreign> Hwilum hy him raredon on swa hryðro, hwilum hy
him lægon big swilce nacode wifmen, hwilum hy æteowdon him swa swa
þeotende wulf, hwilum swa beorcende fox, ond he ðæt eall oferswiðde
þurh Cristes miht ond dyde unrim heofonlicra wundra.
 2309. <foreign>OC21A/12</foreign> Ðara wæs sum þæt sum geong mon bæd
sume gode fæmnan unrihthæmedes.
 2310. <foreign>OC21A/14</foreign> Þa heo þæt ne geþafode, ða agrof se
mon on ærenum brede drycræftæs word ond bedealf under þone
þerscwold þæs huses þær seo fæmne ineode. ond þa sona swa heo
ineode, þa wæs heo of hyre ryhtgewitte.
 2313. <foreign>OC21A/18</foreign> Ac heo cleopode to ðam geongan be his naman.
 2314. <foreign>OC21A/19</foreign> Þa gelæddon yldran hy to sancti Hilarione.
 2314. <foreign>OC21A/20</foreign> Þa hrymde ðæt deoful in ðære
fæmnan ond cwæð to him, þu me nedest to utgonge, ond ic ne mæg,
buton me se geonga læte se me under ðam þerscwolde geband.
 2317. <foreign>OC21A/23</foreign> Þa cwæð se godes wer to ðam deofle,
Tohwon eodest ðu in ðis godes mægden?
 2318. <foreign>OC21A/25</foreign> Forhwon noldest ðu gongan in ðone mon þe
ðe in hy sende?
 2319. <foreign>OC21A/26</foreign> Þa cwæð ðæt deofu, he hæfde minne
geferan in him, ðæt deofol ðe hyne lærde ða unclænan lufan.
 2321. <foreign>OC21A/28</foreign> Ða geclænsode se Godes wer ða fæmnan
for ðon scindlacum.
 2322. <foreign>OC21A/29</foreign> Ða sanctus Hilarion wæs on <foreign>LXXXm</foreign> wintrum,
þa he forðferde.
 2323. <foreign>OC21A/31</foreign> Ond þy dæge þe he geleorde, he cwæð
to him sylfum, Gong ut, sawl, hwæt drædest ðu ðe?
 2325. <foreign>OC21A/32</foreign> Gong ut, hwæt tweost ðu ðe nu?
 2325. <foreign>OC21A/33</foreign> Hundseofontig geara þu þeowodest gode, ond nu
gyt þone deað þe ondrædest?
 2326. <foreign>OC21A/35</foreign> Ond æt ðissum worde he onsende his gast, ond
his lichoma is in Palestina mægðe in ðære stowe þa hatte Maiuma.
 2329. <foreign>OC24A/1</foreign> On ðone XXIIII dæg þæs monðes bið
ðæs martyres tid þrowung sancti Genesi, ðone mon acwealde, forðon
ðe he nolde deofulgild weorðian.
 2331. <foreign>OC24A/3</foreign> Þæs gemynd is mycel on twam burgum on twa
healfa þæs flodes ðe hatte Rodanum, þæt is on ure geðeode Rodena
mere.
 2333. <foreign>OC24A/6</foreign> In oðre birg is seo stow þe he mid his blode
gehalgode þa hyne mon martyrode, in ðære birg is his lichoma geseted.
 2335. <foreign>OC24B/1</foreign> On ðone ilcan dæg bið XVI cempena tid, ða
het Claudius se casere heafde beceorfan in ðære ceastre Figligna,
forðon ðe hy fulwihte onfengon.
 2337. <foreign>OC24B/4</foreign> Ond hie wæron bliðran to ðam deaðe
þonne hy her on hæðengilde lifden.
 2338. <foreign>OC24B/5</foreign> Þara cempena <foreign>IIII</foreign> wæron nemned þiosius
ond Lucius ond Marcus ond Petrus.
 2340. <foreign>OC26A/1</foreign> On ðone XXVI dæg þæs monðes bið
sancte Ceadweallan geleornes þæs biscopes.
 2341. <foreign>OC26A/2</foreign> He wæs Ceaddan broðor, ond sum halig mon
geseah þæt he lædde Ceaddan sawle mid englum to heofenum.
 2343. <foreign>OC26A/5</foreign> Ceadde wæs biscop in Eastseaxum, ond
hwæðere his lichoma resteð be norðan gemære in ðam mynstre
Læstinga ea, ond his dæda wæron awritene on Angolcynnes bocum.
 2346. <foreign>OC28A/1</foreign> On ðone XXVIII dæg þæs monðes þara
apostola tid Simonis ond Thaddeos.
 2347. <foreign>OC28A/2</foreign> Simonis wæs sancta Marian swystorsunu, Cristes
modrian sunu, seo wæs nemned on Cristes bocum Maria cleopode.
 2349. <foreign>OC28A/5</foreign> Þonne wæs Thaddeos oðer noma Iudas.
 2349. <foreign>OC28A/6</foreign> Ðas apostolas æfter Cristes upastigenesse
gewiton on Persida mægðe ond bodedon Cristes geleafan ond dydon unrim
wundra on ðæs cyninges dagum se wæs nemned Exerses.
 2352. <foreign>OC28A/9</foreign> Þær hy gedydon ðæt cild sprecende
þæt ne wæs anre nihte eald.
 2353. <foreign>OC28A/11</foreign> Simones lichoma resteð on ðam lande Bosfore,
ond Thaddeos lichoma in Armenia mægðe in ðære ceastre Nerita.
 2356. <foreign>OC28B/1</foreign> On ðone ilcan dæg bið sancta Cyrillan
þrowung þære fæmnan.
 2357. <foreign>OC28B/2</foreign> Seo wæs Decies dohtor þæs caseres, ac
Claudius se casere hy nydde þæt heo deofolgild herede.
 2358. <foreign>OC28B/4</foreign> Þa heo ðon wiðsoc, ða het he hy mid
sweorde ofstingan ond hyre lichoman weorpan hundum.
 2359. <foreign>OC28B/6</foreign> Ða Iustinus se mæssepreost genom þone
lichoman on niht ond bebyrigde mid oðrum halgum monnum.
 2362. <foreign>OC31A/1</foreign> On ðone XXXIan dæg þæs monðes bið
sancti Guintines ðrowung þæs martyres.
 2363. <foreign>OC31A/2</foreign> Se com of Rome in Galwalas in ða ceastre
Ambeanis, ðær Riciouarus se gerefa mid miclum witum hyne nydde to
hæðengylde.
 2365. <foreign>OC31A/5</foreign> Ða he ðæt ne geðafode, ða het he hyne
beheafdian.
 2366. <foreign>OC31A/6</foreign> Fleah on ðam lichoman culfre swa hwit swa snaw,
ond seo fleah to heofenum.
 2367. <foreign>OC31A/8</foreign> Ða het se gerefa weorpan his lichoman in ða ea
ðe Sumena is nemned, ond þæt heafod þærto.
 2369. <foreign>OC31A/10</foreign> Ond æfter <foreign>LV</foreign> geara godes engel getæhte
sumum geleaffullan wife, seo wæs nemned Eusebia, ða stowe hwær se
lichoma wæs.
 2371. <foreign>OC31A/13</foreign> Ond ða gebead heo hyre on ðam ofre.
 2371. <foreign>OC31A/13</foreign> Ða ahleop se lichoma sona up of ðam
wætere, ond þæt heafod on oðre stowe.
 2373. <foreign>OC31A/15</foreign> Ond se lichoma stanc ond þæt heafod swa
swote swa rosan blostma ond lilian.
 2374. <foreign>OC31A/17</foreign> Ond þæt wif heo ða arwyrðlice bebyrgde,
ond ealle ða untruman men þa ðe þyder comon to hy wæron sona hale.
 2376. <foreign>OC31A/20</foreign> Þonne se mona bið geendod ðe we nemnað
winterfylleð, þonne bið seo niht XIIII tida long, ond se dæg tyna.
 2378. <foreign>NO00A/1</foreign> On ðam endlyftan monðe on geare bið XXX
daga.
 2378. <foreign>NO00A/2</foreign> Se monoð is nemned on læden Novembres ond on
ure geðeode blodmonað, forðon ure yldran, ða hy hæðenne wæron
on ðam monðe hy bleoton a, þæt is þæt hy betæhton ond
benæmdon hyra deofolgyldum ða neat þa ðe hy woldon syllan.
 2382. <foreign>NO01A/1</foreign> On ðone ærystan dæg þæs monðes
bið ealra haligra tid.
 2382. <foreign>NO01A/2</foreign> Þa tid æryst gesette Bonefacius se papa on
Rome, mydþy þe he on ðone dæg gehalgode to cirican sancta Marian ond
eallum Cristes martyrum ðæt deofolgylda hus þæt hy nemnað
Pantheon.
 2385. <foreign>NO01A/6</foreign> In ðam Romane guldon ða hy hæðene
wæron eallum heora deofolgyldum, ond siððan hy cristene wæron, hy
ðær weorðedon eallra haligra gemynd.
 2388. <foreign>NO01A/9</foreign> Ond se papa ða bebead þæt æghwylce geare
se dæg in godes ciricum in cristenum folcum wære on swylcre arwyrðnesse
swylce se ærysta dæg in natale domini, þæt is ærysta
geohheldæg.
 2391. <foreign>NO01B/1</foreign> On ðon ilcan dæg bið þæs diacones tid
sancti Cesari, se ðrowode martyrdom on Aurelianus dagum þæs caseres.
 2393. <foreign>NO01B/3</foreign> Ðone Leontinus se ealdormon het adrencan in
strongum streame for Cristes geleafan.
 2394. <foreign>NO01B/5</foreign> Ond þæt wæs gewrecen on ðone ilcan
dæg.
 2395. <foreign>NO01B/6</foreign> Se ealdormon rad þurh sumne wudu.
 2395. <foreign>NO01B/6</foreign> Þa ræsde an næddre of holum treowe æt
ðam healsetan him on ðone bosm ond hyne toslat þæt he wæs sona
dead.
 2398. <foreign>NO01C/1</foreign> On ðone ilcan dæg bið þæs
mæssepreostes ðrowung sancti Benigni.
 2399. <foreign>NO01C/2</foreign> Se com from eastdæle on Galwala mægðe ond
eardode in ðam tune þe hatte Spaniaca.
 2400. <foreign>NO01C/4</foreign> Ða het Aurelianus se casere hyne mid witum
þreatian from Cristes geleafan.
 2401. <foreign>NO01C/5</foreign> Ða he þæt ne geþafode, þa het he hyne
belucan in carcerne VI dagas ond VI niht ond XII gehyngrede hundas mid him
þæt he wære from ðam tobroden.
 2404. <foreign>NO01C/9</foreign> Ða wæron him ða hundas milde for godes
egesan ond his na ne onhrinon.
 2405. <foreign>NO01C/10</foreign> Ða ðy VIan dæge het se casere him forslean
þone sweoran.
 2406. <foreign>NO01C/12</foreign> Ða sona com fleogan of ðam carcerne snawhwit
culfre, ond seo fleah to heofenum.
 2407. <foreign>NO01C/13</foreign> Ond ðær com to ðam lichoman swyðe wynsum
stenc ond eac fyrhto mid.
 2408. <foreign>NO01C/15</foreign> Ond sum Cristen wif on niht genam ðone lichoman
ond hyne arwyðlice bebyrgde, ond æt ðam wæron siððan oft
heofonlico mægen.
 2411. <foreign>NO06A/1</foreign> On ðone VI dæg þæs monðes bið
þæs abbodes geleornes sancti Wunnoci.
 2412. <foreign>NO06A/2</foreign> He wæs ðæs mynstres hlaford ðe be suðe
sæ is nemned Wurmhol, ond he wæs hwæðere swa eaðmod þæt he
wolde wyrcan æghwylc ðara weorca þe ðam oðrum broðrum wæs heard
ond hefig.
 2415. <foreign>NO06A/6</foreign> Ond æt nehstan þa he ealdode ond he ne myhte
ute wyrcan, þa wolde he grindan mid his halgum hondum þam broðrum to mete
Cristes þam þearfendum.
 2417. <foreign>NO06A/9</foreign> Ða sona þa he þære cweorna nealæhte
ond þæt corn þær onlægde þa orn seo cweorn ðurh godcunde miht,
ond se abbod beleac ða duru ond stod be ðære cweorna ond song his
gebedu.
 2420. <foreign>NO06A/13</foreign> Ða æt nehstan wæs ðær swylc
genihtsumnes meluwes ðæt hy ðæt ealle wundredon hwonon þæt
come.
 2422. <foreign>NO06A/15</foreign> Ða sume dæge an ðara broðra locode in
ðæt hus þurh an lytel ðyrel.
 2423. <foreign>NO06A/16</foreign> Þa gestod seo cweorn sona, ond se mon
ablindode.
 2424. <foreign>NO06A/18</foreign> Ond hyne ða oðre swiðe afyrhte þanon
læddon, ond he sægde þam broðrum þæs mynstres ðæt wundor
þæt he ðær geseah.
 2426. <foreign>NO06A/20</foreign> Ond ða oðre dæge onleat he wepende to
ðæs abbodes fotum ond him bæd forgifnesse, ond ða gebletsode se abbod
his eagan on dryhtnes naman, ond he myhte sona geseon.
 2429. <foreign>NO07A/1</foreign> On VII dæg þæs monðes bið wintres
fruma/.
 2429. <foreign>NO07A/2</foreign> Se winter hafað tu ond hundnigontig daga, ond
ðonne gongað þa VII steorran up on æfen ond on dægered on setl.
 2432. <foreign>NO08A/1</foreign> On ðone eahtoðan dæg þæs monðes
bið ðara martyra þrowung þe we nemnað on gewritum quattuor
coronatorum, þæt is þara gesigefæstan weras feower, þara naman
wæron Claudius, Castorius, Simfonianus, Nicostratus.
 2435. <foreign>NO08A/5</foreign> Ðæt wæron <foreign>IIII</foreign> stancræftigan in
Rome.
 2436. <foreign>NO08A/6</foreign> Þær wæs samod VI hund cræftigena ond
XXII ond næron nane oðre him gelice.
 2437. <foreign>NO08A/8</foreign> Hy gesenedon ælce morgen heora iserngeloman,
ond ðonne næron hy na tobrocene, ac hy grofen æghwylcne stan swa se
casere geðohte.
 2439. <foreign>NO08A/11</foreign> Ða wæs ðara cræftigena on naman an
Simplicus.
 2440. <foreign>NO08A/12</foreign> Ða lyfde se goda ond fulwihte onfeng, ond ða
siððan dyde he eall ðæt ða oðre dydon.
 2441. <foreign>NO08A/13</foreign> Þa sealde god þissum V cræftegum maran
gyfa þonne ðam oðrum.
 2442. <foreign>NO08A/15</foreign> Ða wregdon ða oðre cræftigan hy to ðam
casere ond sægdon him þæt hy wæron Cristene, ond þæt hy þurh
drycræft dydon ða cræftlican weorc, for ðe hy þa weorc senodon mid
Cristes rode tacne.
 2445. <foreign>NO08A/19</foreign> Þa yrsode se casere ond het hy cwice belucan in
leadenum cistum ond ða weorpan in flod.
 2447. <foreign>NO08A/21</foreign> Ond ða æfter XLIIm daga sum cristen mon
ateah ða cista up mid þam lichoman ond asette in his hus, ond siððan
wæron monegu wundru ðurh ðas halgan weras geworden.

END_TEXT
START_TEXT

Mart 6 (Henel)
B19.6.
London, British Library, MS. Harley 3271: Henel 1934-5, 347.



 2. <foreign>MY09A/1</foreign> Sumor hafað hundnigantig daga, þonne gangað
þa seofan steorran on uhtan upp and on æfen on setl.
 4. <foreign>NO07A/1</foreign> Winter hafað twa and hundnigantig daga, þonne
gangað þa seofon steorran upp on æfen and on dægred on setl.

