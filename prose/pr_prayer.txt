


END_TEXT
START_TEXT

Lit 2 (Ker)
B12.2.
Forms for Use at the Visitation of the Sick: Ker 1957, 264.



 1. Here leve broþer cristes fles and his blod þat we þe to
bringen.
 1. Trowes tu þat it is þat ilche þing in þat is ure lif
and ure hele and ure resinge of dead to live.
 2. Ic have singed on word, on thoct, on dede, <foreign>mei culpe tundens
pectus suum</foreign>.

END_TEXT
START_TEXT

Lit 3.1 (Thorpe)
B12.3.1.
Se læssa creda: Thorpe 1844-6, II, 596.



 1. Se læssa creda.
 1. Ic gelyfe on God, Fæder ælmihtigne, Scyppend heofenan and
eorðan.
 2. And ic gelyfe on Hælend Crist, his ancennedan Sunu, urne
Drihten, se wæs geeacnod of ðam Halgan Gaste, and acenned of Marian þam
mædene, geðrowod under ðam Pontiscan Pilate, on rode ahangen.
 5. He wæs dead and bebyrged, and he niðerastah to helle.
 6. And he aras of deaðe on ðam ðriddan dæge, and he astah
up to heofonum, and sitt nu æt swiðran Godes ælmihtiges Fæder,
þanon he wyle cuman to demenne ægðer ge ðam cucam ge ðam deadum.
 9. And ic gelyfe on ðone Halgan Gast, and ða halgan
gelaðunge, and halgena gemænnyssæ, and flæsces ærist, and
þæt ece lif.
 12. Sy hit swa.

END_TEXT
START_TEXT

Lit 3.2 (Thorpe)
B12.3.2.
Mæsse creda: Thorpe 1844-6, II, 596-8.



 1. Mæsse creda.
 1. Ic gelyfe on ænne God, Fæder ælmihtigne, Wyrcend
heofenan and eorðan, and ealra gesewenlicra ðinga and ungesewenlicra and on
ænne Crist, Hælend Drihten, þone ancennedan Godes Sunu, of ðam
Fæder acenned ær ealle worulda, God of Gode, Leoht of Leohte, Soðne God
of Soðum Gode, acennedne na geworhtne, efenedwistlicne þam Fæder, ðurh
þone sind ealle ðing geworhte, se for us mannum and for ure hæle
niðerastah of heofenum, and wearð geflæschamod of ðam Halgan Gaste and
of Marian ðam mædene, and wearð mann geworden.
 10. He ðrowode eac swylce on rode ahangen for us, and he wæs
bebyrged.
 11. And he aras on ðam ðriddan dæge, swa swa gewritu
seðað, and he astah to heofonum, and he sitt æt swiðran his Fæder.
 13. And he eft cymð mid wuldre to demenne þam cucum and ðam
deadum, and his rices ne bið nan ende.
 15. And ic gelyfe on ðone Halgan Gast, ðone Liffæstendan
God, se gæð of ðam Fæder and of ðam Suna, and se is mid ðam
Fæder and mid þam Suna gebeden and gewuldrod, and se spræc þurh
witegan.
 18. Ic andette ða anan halgan and ða geleaffullan and ða
apostolican gelaðunge, and an fulluht on forgyfennysse synna.
 20. And ic andbidige æristes deadra manna, and þæs ecan
lifes þære toweardan worulde.
 22. Sy hit swa.

END_TEXT
START_TEXT

Lit 3.3 (Crawford)
B12.3.3.
Creeds: Crawford 1928, 5.



 1. Ic ileue on enne god, fæder almihti, wurchend heouene &
eorþe, & alle iseienliche þing & vniseienliche & on enne crist,
helend drihten, þene ancenneden godes sunu, of þan fæder akenned ær
alre worlde, god of gode, liht of lihte, soþ god of soðe gode, akenned nout
iwrouht, efenedwistlicne þan fæder, þurh þene beoþ alle þing
iwrouht þe for us monnen and for ure hæle niþerastæih of heouene, and
wearþ iflæschomod of þen holi goste and of maria þen mæidene &
wearð mon inwurþen.
 9. He þrowede eæc swulce on rode ahongen for us & he was
iburied.
 10. & he aros on þan þridde dæie, so so iwrite siggeð,
& he asteih to heouene, & he sit æ riht hond his fæder.
 12. & he eftð cumeð mid wuldre to deminde þen cwike and
þam deaden, and his riche ne bið non ende.
 14. And ic ileue on þene holi gost, þene liffestan god, þe
geð of þen fæder and of þen sunu and he is mid þan fæder &
mid þan sunu ibeden & iwuldred & he spæc þurh witegen.
 17. Ic andette þa onan halwen and þa ileaffulle and þa
apostolican ilaþunge, & on fulluht on forgiuenesse sunna.
 18. & ic abide ariste deadre monne & þes eche liues
þære touwarde worlde.
 19. Beo hit so, amen.

END_TEXT
START_TEXT

Lit 4.1.1 (Thorpe)
B12.4.1.1.
Pater Noster (Cambridge, University Library, MS. Gg.3.28): Thorpe 1844-6, II, 596.



 0.1. Her is geleafa, and gebed, and bletsung, læwedum mannum,
ðe ðæt leden ne cunnon.
 0.4. <foreign>Pater Noster</foreign> on englisc.
 1.1. Ðu ure Fæder, þe eart on heofenum, sy ðin nama
gehalgod.
 1.2. Gecume þin rice.
 1.2. Sy ðin willa swa swa on heofenum swa eac on eorðan.
 1.3. Syle us todæg urne dæghwomlican hlaf, and forgif us ure
gyltas swa swa we forgyfað þam ðe wið us agyltað.
 1.5. And ne læd þu na us on costnunge, ac alys us fram yfele.
 1.6. Sy hit swa.

END_TEXT
START_TEXT

Lit 4.1.2 (Morey)
B12.4.1.4.
Pater Noster (London, British Library, MS. Cotton Vitellius A.XII): Morey 1937, 300.



 1. Fader ure þe giert on heofena, sy þin nama gehagod.
 2. Cume þin riche.
 2. Sy þin willa on geor ða swo swo on heofona.
 3. Ure deghwamlica hlaf gyf us to deg & forgyf us ure gyltas
swo swo we for gyfað þam þe wið us agyltað.
 5. And ne lede us on costnunga ac alys us of yfele.
 6. Amen sy hit swo.

END_TEXT
START_TEXT

Lit 4.2.1 (Stevenson)
B12.4.2.1.
Bidding Prayers: Stevenson 1912, 10.



 1. Wutan we gebiddan God ealmihtine, heofena heah cyning, and
Sancta Marian, and ealle Godes halgan þæt we moton Godes ælmihtiges
willan gewyrcan þa hwil þe we on þyssan lænan life wunian þæt hy
us gehealdan and gescyldan wið ealra feonda costnunga, gesenlicra and
ungesenelicra, <foreign>Pater noster</foreign>.
 6. Wutan we gebiddan for urne papan on Rome, and for urne cyning,
and for urne arcebiscop and for urne ealdorman, and for ealle þa þe us
gehealdað frið and freondscype on feower healfe into þysse halgan stowe,
and for ealle þa ðe us fore gebiddað binnan Angelcynne and butan
Angelcynne, <foreign>Pater noster</foreign>.
 11. Wutan we gebiddan for ure godsybbas and for ure cumæðran,
and for ure gildan and gildsweostra, and ealles þæs folces gebed þe
þas halgan stowe mid ælmesan seceð, mid lihte and mid tigeðinge, and
for ealle ða þe we æfre heora ælmessan befonde wæron, ær life
and æfter life, <foreign>Pater noster</foreign>.
 16. Bidde we.
 17. For þorferþes saule bidde we <foreign>Pater noster</foreign>, and for
Mælmære saule, and for ealle þa saula þe fulluht underfengan and on
Crist gelyfdan fram Adames dæge to þisum dæge, <foreign>Pater noster</foreign>.

END_TEXT
START_TEXT

Lit 4.2.2 (Thorpe)
B12.4.2.2.
Bidding Prayer for Good Deeds: Thorpe 1844-6, II, 598.



 1. Ðu ælmihtiga and ðu eca God, gewissa ure dæda on
ðinre welwyllendnysse, þæt we geearnion, on naman ðines leofan suna,
genihtsumian on godum weorcum. amen.

END_TEXT
START_TEXT

Lit 4.2.3 (Thorpe)
B12.4.2.3.
Bidding Prayer for Faith: Thorpe 1844-6, II, 598.



 1. We biddað þe, drihten, þæt ðu geice þinne geleafan
on us, and onæl symle þæs halgan gastes leoht on us. amen.

END_TEXT
START_TEXT

Lit 4.2.4 (Thorpe)
B12.4.2.4.
Bidding Prayer for Blessing and Protection: Thorpe 1844-6, II, 598.



 1. Drihten God, ælmihtig fæder, gebletsa us, and gescyld
þine ðeowan þinum mægenðrymme underðeodde, þurh ðinne
ancennedan sunu, on mihte þæs halgan gastes, þæt we singallice on
ðinre herunge blission, orsorhge fram eallum feondum, þurh ðone ylcan,
urne drihten, hælend Crist, ðinne sunu, seðe leofað and rixað mid
þe, on annysse þæs ylcan halgan gastes, geond ealra worulda woruld.
amen.

END_TEXT
START_TEXT

Lit 4.2.5 (Thorpe)
B12.4.2.5.
Bidding Prayer for Wisdom: Thorpe 1844-6, II, 598-600.



 1. Eala ðu ælmihtiga God, þu ðe þurh ðinum euenecum
wisdome mannan gesceope ðaða he næs, and eft forlorenne mildheortlice
geedstaðelodest, getiða us þæt se ylca wisdom ure heortan swa
onbryrde, þæt we ðe mid eallum mode lufion, and to ðe mid ealre
heortan efston. amen.

END_TEXT
START_TEXT

Lit 4.2.6 (Thorpe)
B12.4.2.6.
Bidding Prayer for Patience: Thorpe 1844-6, II, 600.



 1. Eala ðu ælmihtiga God, þu ðe dydest þæt ðin
leofa sunu, ure hælend Crist, underfeng menniscnysse, and rodehengene
underbeah, getiða us þæt we moton habban ða gebysnunge his geðyldes,
and ða gemænnysse his soðan æristes. amen.

END_TEXT
START_TEXT

Lit 4.2.7 (Thorpe)
B12.4.2.7.
Bidding Prayer for Faith: Thorpe 1844-6, II, 600.



 1. Eala ðu ælmihtiga God, þu ðe awritst mid þinum fingre
on urum heortum þa rihtwisnysse þinre æ, syle us geeacnunge þines
geleafan and hihtes and soðre lufe, and do us lufian þæt þæt ðu
bebytst, þæt we moton geearnian ða mede þe ðu us behætst. amen.

END_TEXT
START_TEXT

Lit 4.2.8 (Thorpe)
B12.4.2.8.
Bidding Prayer for Deliverance: Thorpe 1844-6, II, 600.



 1. Ðu ælmihtiga wealdend, alys ure heortan fram costnunge
yfelra geðohta, þæt we geearnion beon wurðful wunung þæs halgan
gastes, þurh ðone ylcan urne drihten hælend Crist, ðinne sunu, seðe
leofað and rixað mid ðe on annysse þæs ylcan halgan gastes, geond
ealra worulda woruld. amen.

END_TEXT
START_TEXT

Lit 4.2.9 (Thorpe)
B12.4.2.9.
Bidding Prayer for Mercy: Thorpe 1844-6, II, 600.



 1. God ælmihtiga, gemiltsa me synfullum.

END_TEXT
START_TEXT

Lit 4.2.10 (Thorpe)
B12.4.2.10.
Bidding Prayer for Blessing: Thorpe 1844-6, II, 600.



 1. Ic bletsige me mid bletsunge þæs ælmihtigan fæder,
and his suna, and þæs halgan gastes.

END_TEXT
START_TEXT

Lit 4.2.11 (Thorpe)
B12.4.2.11.
Bidding Prayer for Protection: Thorpe 1844-6, II, 600.



 1. Eala ðu halige ðrynnys, fæder and sunu and halig gast,
þu ðe æfre wære, and nu eart, and æfre bist an ælmihtig God
untodæledlic, on ðe ic gelyfe and hihte, ðe ic lufige, and ic truwige on
ðe, þæt me ne ðurfe sceamian, and þæt mine fynd me ne gebysmrion.
amen.

END_TEXT
START_TEXT

Lit 4.3.1 (Hughes)
B12.4.3.1.
Confessional Prayers (Cambridge, Corpus Christi College, MS. 391): Hughes 1958-60, II, 14-15.



 1. Anglice.
 1. Drihten, for þinre þære miclan mildheortnesse & for
ealra þinra haligra lufan & geearnunga gemiltsa me synfullum, swa swa
þin mæra willa sy & min mod to þinum willan gestranga &
gestaðela.
 3. &, min drihten, ne læt me næfre færlicum deaðe of
þissum earman life gewitan, Ac, loc hwænne min tima beo & þin willa
sy, þæt ic þis hlæne lif forlætan scyle, læt me mid gedefenesse
mine dagas geendian.
 6. Eac ic bidde þe, min drihten leof, for þines sylfes naman
& godnysse, þæt þu me of þisse weorulde ne læte, ær ic
þurh ðine mycclan mildheortnysse forgifenysse hæbbe ealles þæs,
ðe ic æfre ongean þinne mæran willan geworhte dæges oððe
nihtes, gewealdes oððe ungewealdes, on worde oððe on weorce oððe on
minum þystrum geþance.
 12. Heofona heah cyning & ealles middaneardes alysend, gemiltsa
me earminge, swa swa þin mæra willa sy, & syle me minra gylta arfulle
forgifenysse ge on þissum life ge on þam toweardan.
 14. & min drihten, forgif me soðe hreowe & andetnesse
& bote minra gylta & ahwyrf me fram minum unrihtwisnyssum to þinum
willan & to minre þearfe.
 16. & min drihten, forgif me rihtne geleafan & soðe lufe
& eadmodnysse & arfæstnysse & clænnysse & onbryrdnesse
& strenðo wið deofles costnunge & geþyld on earfoþnysse &
gemetfæstnysse on gesundfulnysse.
 20. & min drihten, gehnexa þa heardnysse minre þære
stænenan heortan & forgif me teara genihtsum þæt ic mæge þa
misdæda bewepan & behreowsian þe ic earming dæghwamlice ongean
þinne willan wyrce.
 22. & min drihten, onhliht minre heortan geþanc mid lifes
andgite & onhliht mine word & dæda & minne lichoman & sawle
& min lif mid gastlicum andgyte & forgif me þine mildheortnesse ge on
þisum life ge on þam toweardan.
 26. Min drihten ælmihtig god, sy ðe lof & wuldor &
þanc a on ecnesse & eallum þinum halgum ealra þara gyfena &
mildsa & goda þe ðu me æfre forgeafe & ealra þæra ara þe
ðu me synfullum to forlæte.
 29. Ic bidde ðe min drihten eadmodlice þæt ðu me gehelpe
& ealra minra freonda & maga & eallra ðæra þe to minre
gebedræddene ðencað & hihtað, libbendra & forðgewitenra.
 31. & forgif þam libbendum gesundfulnesse on þisum life ge
on þam towardan ece myrliðe & syle þam forðgewitenum ealra heora
gylta arfulle forgifenysse & heofona rices gefean a on ecnysse.
 34. Eac ic bidde ðe min drihten þæt ðu gemildsige eallum
þam ðat me god dydon & god tæhton & syle ece forgifenysse eallum
þam de me yfel cwædon oððe geþohtan oððe gyta to donne
ðencað.
 37. Drihten heofona heah cyning, gestranga hi to ðinum willan
& gemildsa eallum cristenum folce libbendum & forðgewitenum eallum
þam ðe fulluhtes bæð underfengon for ðinum naman, Amen.

END_TEXT
START_TEXT

Lit 4.3.2 (Forst)
B12.4.3.2.
Confessional Prayers (London, British Library, MS. Cotton Tiberius A.III): Forster 1908c, 46.



 1. Man mot hine gebiddan, swaswa he mæg & can, mid ælcum
gereorde & on ælcere stowe.
 2. Nu is her on englisc andetnyss & gebed.
 3. Ac seðe þis singan wylle, ne secge he na mare on þære
andetnysse þonne he wyrcende wæs, forþonðe ure hælend nele,
þæt man on hine sylfne leoge, ne eac ealle menn on ane wisan ne
syngiað.
 6. Ic eom andetta ælmihtigan gode & eac minum scrifte ealle
þa synna, þe me æfre awyrgede gastas on besmiten habbað, oþþe on
þigene & on æthryne, on geogoðe & on ylde, witende &
nitende, willende & nellende, on gesundfulnysse & on þan halnesse,
þe ic ongean godes willen gefremede.
 10. Geswicnesse ic behate, & æfter þinre tæcinga
dædbetan wyllæ, gif me lifes fruma fyrstes geunnan wille.
 12. Ic bidde þe eadmodlice, þe min gastlica lareow eart,
þæt ðu me foreþingie & æt mines drihtnes þrymsetle on
domesdæge minre andetnyssa gewita si.

END_TEXT
START_TEXT

Lit 4.3.3 (Hallander)
B12.4.3.3.
Confessional Prayers (London, British Library, MS. Royal 2B.V): Hallander 1968, 102-10.



 1. Min drihten ælmihtig god, si þe wuldor & þanc
þæs þe ðu me oþþe ænigum men æfre to miltsum forgeafe.
 2. Min drihten, sie þe þanc þæs þe þu to wlite þine
englas gescope & eallum halgum sawlum to gefean & þa ealle þinum
naman wuldrian on ecnesse.
 3. Min drihten, sy þe ælmihtigum þanc þæs þe þu
wære on menniscne lichaman acenned & ealra þara eadmodnesse þe þu
for eallum manncynne adruge & æteowdest, forgif me for þære
eadmodnesse miltsæ & are minra synna.
 4. Min drihten crist, si þe þanc þæs þe þu on
fulwuhtes bæþ astige, unsynnig ealra synna, mancynne to micelre blisse, do
me/ forlætnesse ealra minra synna þara þe ic æfre gefremede wið
ænige gesceafte.
 5. Min drihten, si þe þanc þæs þe þu feowertig daga
& nihta mancynnes synna on westenne fæstest & ðæs leahtras
oferswiðdest & dioful genyþradest.
 5. Forgif me for þæs fæstennes are forlætnesse ealra
minra synna & þæs þe ic to lyt for minum synnum fæste & mine
leahtras oferswið þæt deofol næfre ne mote minre sawle ne minum
lichoman.
 6. Min drihten si þe þanc þæs þe þu lete þinne
lichaman oferfon & gebindan & swingan unsynnigne.
 6. Forgif me for þære swingellan ðe þe ungeleaffulle
swungon & slogan eall þæt on me þurh synna wunda geslegen si
þæt þu þæt on me min hælend gehæle þurh þine
mildheortnesse.
 7. Min drihten si þe þanc þæs þe þu for manna lufan
geþrowadest & þæt þu ætforan eorðlices deman heahsetle
gestode & him domas on þe sylfum geþolodest.
 7. Forgif me for þære eadmodnesse þæs domæs þonne ic
ætforan þinum heahsetle stande þæt þu þonne me ne fordeme ac me
milde & arful geweorþe.
 8. Min drihten si þe þanc þæs þe þu on ðin þæt
halige heafod lete þyrnenne beah asettan.
 8. Forgif me for þines heafdes are eall þæt ic æfre mid
mines heafdes gewealde þe þurh ænig þinc abulge, ic þe bidde min
drihten þæs ealles forgifnesse.
 9. Min drihten si þe þanc þæs þe þu forlete on þinne
andwlitan þa earman & þa unlædan heora spatl spiwan.
 9. Forgif me for þære ðrowunge þe hi on þinne andwlitan
spætledon þæt þu geclænsige fram eallum besmitenessum ge minne
gast/ ge minne lichaman.
 10. Min drihten si þe þanc þæs þe þu lete þinne
lichaman bereafian ðines hrægles & hine þa on rode ahon & for
ealles mancynnes hæle þin feorh gesealdest.
 10. Forgif me for þære are þines lichaman & þines
hrægles þæt þu ongere me vel me do forgifnesse ealra minra synna
mildelice.
 11. Min drihten si þe þanc þæs þe þu þin halige
sweorban geeadmeddest to þon þæt þu on rode galgan underhnige.
 11. Forgif me forlætnesse ealra þara oferhygda & þæs
unnyttan gielpes þe ic æfre me selfum upahof to unrihte.
 12. Min drihten sie þe þanc þæs þe þu þe on
rodetreow ahofe & eallra mannam synna awurpe þæm ðe selfe woldon on
þe gelyfan & gehyhtan.
 12. Forgif me for þære are þinra ðrowunge þæt ðu me
hæle/ ðurh ða of eallum minum synnum wundum.
 13. Min drihten si þe þanc þæs þe þu mid þinum þy
clænan muþe & tungan eced & geallan byrgdest.
 13. Forgif me for þære eadmodnesse þines muþes eallæ
þa biternesse þe ic æfre æt þinre heortan gefremede oþþe ic
æfre mid muþe to unnytte agelde vel gecwæde þonne ic me to þe
gebiddan scolde & þinne naman wurðian & wuldrian, alet me ðæs
ealles vel syle me drihten þæs ealles forgifnesse for þines muþes are
& þinre tungan & þinra weolora.
 14. Min drihten sie þe þanc þæs þe þu ðine earmas on
rode aþenedest & þine handa & fet lete mid næglum þurhdrifan
& þine sidan gewundian & wæter & blod of irnan & þæt
mancynne eces lifes to wedde gesettest þam þe hit mid rihte gearniaþ.
 14. Forgif me for þinra wunda are þæt þu gehæl on me
ealra minra synna wunda & me forgif þæt ic næfre unmedeme ne untrum
to þinum lichaman & to þinum blode ne gangeþe ac me forgif þæt
me sie undfengnes mote to ecere hælo geweorþan.
 15. Min drihten, si þe þanc þæs þe þu lete þinne
lichaman on græf alecgan & in hellgrundas astige & ealle halige
sawla þanan alæddest & dioful geniðradest & helle duru towurpe
for manna lufan.
 15. Forgif me for ðære are þonne min lichama gedrefed licge
þæt þu ðonne minne gast in on ða grundas ne sænde ne hi ne sete
in helle wita.
 16. Min drihten, sie þe þanc þæs þe þu þine eagan
& þine earan for manna lufan on deaðe betyndest.
 16. Forgif me min drihten eal þæt þe ic æfre mid minum
eagum to unnytte gesawe oþþe mid minum earum to unnytte gehyrde, sele me
þæs ealles forgifnesse ofor þinra eagæna are & þinra earena.
 17. Min drihten, si þe þanc þæs þe þu mid þinum
þam clænan hrife hungor & þurst & cyle þrowodest.
 17. Forgif me for þære are forlætnesse ealra frecednessa
synlusta þe æfre on me gefremede wæron & me mid sume gife & mid
suman spearcan þæs halgan gastes onlyht for þære are þines þæs
halgan innoþæs se a wæs mid godcundnesse gefyllyd.
 18. Min drihten, si þe þanc ðæs þe þu þinne hricg
& þine cneowu on oliuetis dune gebigdest & þine tearas gute &
for manna cynne to þinum fæder gebæde.
 18. For þære are ic þe bidde min drihten þæt þu me
gemiltsige ealles þæs þe ic to slaw wæs mine leomu for ðe to
biganne & mine tearas to geotanne, & me forgif þæt ic mote inne on
þam geryme beon þe ðu þa fore gebædæ þæt ic mote cuman
beforan ðin heahsetl, & mine heortan & mine eagan onlyht þæt ic
mæge on þinre lufe heran & mine synna gebetan.
 19. Min drihten si þe þanc þæs þe þu þine fet lete
on deaðe acolian þe þu ærest mid eodest & mancyn to life
laþodest.
 19. Forgif me for þinra fota are eal þæt ic æfre mid
minum fotum unnyttes geeode oððe onnyttæs gedyde.
 20. Min drihten crist, si þe þanc ealles þæs halgan
innoþes are se wæs a mid godcundnesse gefylled.
 20. Forgif me for þines innoþes are eal þæt þe min
innoþ sy mid gefylled unrihtra lusta, oþþe on fæstene, oþþe on
idlum gilpe, oþþe on tælnesse, oþþe on twispræce, oþþe on
dyrnum gelegere, oþþe on yfelre trumnesse, oþþe on yfelum niðe
æghwylce gyltas ic eom nu for minre earman sawle ðearfe andetta þe
ealles þæs þe ic æfre mid besmiten wæs.
 20. Forgif me for þines innoþes are þæt þu adiligie
ealle mine leahtras of minum innoþe þæt hie syn clæne.
 21. Min drihten, si þe þanc þæs þe þu þinne gast
þinum fæder bebude þa þu woldest for manna cynne deaþ þrowian.
 21. Forgif me for þære are þonne ic scyle of þisse
weorulde feran, þæt þu þonne minum gaste onfo mid sibbe & ic hine
mote ðe bebeodan, þelæs þe him se awyrgda gast derian mote.
 22. Min drihten, sie þe þanc þæs þe þu of deaðe
arise eallum manna cynne to gefean.
 22. Forgif me for þære æriste are þæt þu me of synna
deaþe awecce on domes dæge mid þinum halgum & me þonne ærist
forgife & ece lif.
 23. Min drihten, si þe þanc þæs þe þu on heofonas
astige, forgif me for þinum upstige of þæm halgum þinum fultum
þæt ic mage ðurh þonne fultum or minum synnum up astigan to þinre
mildheortnesse & up becuman of þisse deaðlicnesse.
 24. Min drihten, si þe þanc ðes þe þu haligne gast
onsændest þinum foresprecenum þegnum, to þæm þæt hi þinne
tocyme bodedon & þine mihte mancynne lærdan & sægdon.
 24. Forgif me for þære are þines halgan gastes hwæt hwugu
sprecan þine godcundnesse, minre sawle to ecere hælo.
 25. Min drihten crist, si þe þanc þæs þe þu þænne
cymst to dome eallum mancynne & eallum sawlum biþ ærist forgifen mid
lichaman & hiom þonne bioþ demed eallum beforan þinum heahsetle be
hiora selfra gewyrhtum.
 25. Min drihten, for þinre miclan mildheortnesse ne fordem þu
me þonne on ða wyrstan hand ne me ne ascuf to þæm þe ðu þonne to
cwyst, Gewitað, ge awyrgde, fram me on þa ecan witu helle brynes þe eow
wæs gegearwod fram fruman middaneardes for eower gælnesse godra dæda
þa sculon brucan deaþes butan dreame a to widan feore.
 25. Min drihten god ælmihtig, si þe þanc þæs þe þu
þonne ætywest þinra handa dolh swa þa & þinre sidan &
þinre fota, & ealle þine eadmodnesse on þæm miclan dæge beoð
on þe selfum gesyne.
 25. Forgif me þonne min drihten for þinre eadmodnesse eal
þæt ic nu litle eadmodnesse on minum lichaman for þinum naman
geþrowode & to fela agelda vel forgymde on minre gemeleasnesse godra
dæda & yfeles to fela aræfnde vel gefremede.
 25. Gyt ic þe bidde min hælend, forgif me for ðinra wunda
are þæt þu gehæle on me ealra monra synna wunda þæt ic min
ðonne ne þurfe scaman for þæm miclan þreate heofonwarena & ealra
eorðwarena.
 25. Ac forgif me þæt ic mote beon mid þinum gecorenum halgum
þa ðe on þa swiðeran hand beoð to þæm þu þonne cwyst,
Cumað ge gebletsode & onfoþ mines fæder rice þe eow gegearwod
wæs fram fruman middaneardes eowere welwillendnysse godra dæda þær
gemotan eallum halgum libban mid dreame butan deaþe on swegle butan susle mid
fæder mid suna & mid þam halgum gaste a on ecnesse, Amen.

END_TEXT
START_TEXT

Lit 4.3.4 (Logeman)
B12.4.3.4.
Confessional Prayers (London, British Library, MS. Cotton Tiberius C.I): Logeman 1889a, 101.



 1. Ic bidde ðe min drihten on ðæs acennedan godes naman
þæt ðu mid þinre mildheortnysse on me beseoh & þæt ðu
onsend & getryme on mine heortan gedefe hreowe & þe anddetnysse
eallra minra synna ðæra ðe ic æfre gefremede wið þinne willan
& wiþ minre sawle þearfe wið weras oþþe wið wif oþþe wiþ
ænine man wordum oþþe weorcum oþþe on geðancum, þæt þu
drihten on mine heortan getryme þine soðfæstnysse & rihtne geleafan
& þinra beboda lustfullunga & symle getruwunga on ðe.

END_TEXT
START_TEXT

Lit 4.3.5 (Logeman)
B12.4.3.5.
Confessional Prayers (London, British Library, MS. Cotton Vespasian D.XX): Logeman 1889a, 97-100.



 1. Dryhten þu halga god, þu eart ælmihtig & ece god.
 1. Ic forworht & synful bidde þæt ðu onsende in me
heortan meagolmod gemynd & gedefe hreowe & soðe ondetnesse ealra
minra synna þara þe ic æfre gefremede wið ðinum willan & wið
minre sawle þearfe.
 5. Þu eart eallra cyninga cyning & toweard dema cwicra &
deadra forðon ic gearwe wat þæt ðe siendan ealle wisan undierne &
cuðe þinre ðære halgan & ðære astandendan þrynesse.
 8. Ic ondette þe bote & eallum þinum englum þa ðu
eadige & clæne geheolde þæt hie mostan þinre onsiene &
ðines wuldres brucan.
 11. Ic ondette eallum halgum sawlum & eac menniscum men minum
scrifte gastlicum læce for mine sawle & lichoman þe ic ongesyngode.
 13. Ic ondette ealra synna cynn þe me æfre þurh o wiht
awiergde gæstas on besmitan oððe ic self þurh ænige unnytnesse to
wo gefremede on geðohtum oððe on wordum oððe on dædum on me
selfum, on sundran oððe wið wæpned men oððe wið wifmen oððe
wið ænige gesceafte gecyndelicra synna oððe ungecyndelicra ðara þe
deofla cyn berað sawlum to besmitenesse.
 20. Ic eom ondetta sodomiscre synne þe hie on gegyltan, þæt
is geligre, leasunga, gitsunga, getreowleasnesse, yfelre recceleasnesse &
ðristlæcnesse minra synna.
 23. Ic ondette gifernesse metes & drinces ærtidum & in
tide geeac ofer riht tide.
 24. Ic ondette ælcre gitsunge cynne þe ic æfre beeode.
 25. Ic ondette æfste & tælnesse, twyspræcnesse &
leasunge, ellenhete & nið, unnyttes gylpes bigong & idle glengas,
uncyste & idelre oferhygde, orgello þe to mines lichoman unræde
æfre gelumpe oððe ic agælde þæt to minre sawle frætwum
belumpe & me to eceslifes earnunge gegan sceolde.
 30. Ic ondette þæt ic wæs synna wyrhta & synna gewita,
syna latteow & lareow & geþafa.
 32. Ic ondette modes morþor & mæne aðas, unsibbe &
eofulsunge ofermetto & unmodennesse & receleaste godes beboda.
 34. Ic eom ondetta ealra gesewenlicra lusta & ungesewenra
þara þe ic æfre gefremede on ciricean oððe butan ciricean.
 36. Ic eom ondetta þæt ic onfeng on minne muð wealworda
& yfelre rædnesse unnyttra blissa þara þe ic on minum mode hæbbe
minum willan oððe unwillan.
 39. Ic ondette hatheortnesse & sleacornesse, slapornesse &
unnytte wæccean, feondscipe & feowunge modes & muðes &
dæda.
 41. Ic ondette eall þæt ic æfre to unnytte mid minum eagum
gesawe oððe mid minum earum gehyrde oððe muðe gecwæde oððe
hondum gefenge oððe fotum geeode to unare oððe mid ænige dæle
mines lichoman gefremede wið mines dryhtnes willan.
 46. Ic ondette mine synna forealne minne lichoman forfell &
flæsc, fet & sconcan, breost & ban & ba honda, ædra &
ingehygd, tearas & teð & feax & tungan & gristlan & goman
& gurgullione, muð & mearh & modgeþonc, sionwe & sidan
& swyran, mid eagan & earan & ealle omo welere & word &
gewitlocan for weres sædes gewilnunga & wif manna gemanan & for
gehwæt heardes oððe hnesces wætes oððe driges þæs ðe me
innan oððe utan gebyrede & foræghwæt þæs ðe ic æfre on
me selfum gefremede mines gewealdes oððe ungewealdes.
 55. Ic ondette gode ælmihtigum & ðemenniscummen minum
gastlicum scrifte þæt ic min fulwiht & mine had þe ic sceolde gode
& sanctam marian in clænnesse butan diernum geligrum to lofe gehealdan
& me selfum to ecre hælo þæt ic hie swiðe unmeodomlice gehealdan
hæbbe.
 60. Ic ondette eac þæt ic mine tid songas nihtes ge dæges
mid ealle anforlet & æfæstenu & gecwed fæstenu & minra
dæda gewitena lar fæstenu.
 63. Ic oft agælde & ic oft forlet þa sealmsongas þe to
don belimpað.
 64. & ic oft swor mæne aðas mines seolfes life & mines
hlafordes geweotende geeacnytende & ic oft in idelnesse mines dryhtnes
noman nemde.
 67. & ic wæs micles to unðoncful gode mines gewittes &
minre hæle & ealra ðara goda þe ic onlifde.
 69. & ic læs mina synna ondette & bette þonne ic
sceolde.
 70. & ic swiðe unmeodum geneahhe neðde to dryhtnes lichoman
& to his ðam deorwyrþan blode.
 71. Ic eom ondetta gode & ðe menniscum men minum gastlicum
læce sunnandæges & nihtes gylta & oðerra haligra tida þonne
ic sceolde gastlicu weorc wyrcean & on ðæm ic yfelade ðæs ðe ic
ðonne don ne sceolde onnyttum stedum & on setlum & on gangum ge on
fænge ge on clyppe ge on hleahtre ge on spræce ge on unnyttum luste ge on
manigfealdum recceleasnyssum gedyde & on oferæte & on oferdruncne
& me is & me wæs min unnyt willa micles to leof ge on dæg ge on
niht.
 80. Ic ondette þæt ic wæs tolæt mine ciricean to
seceanne in ealle tid & hi oft sohte mid gewidlode lichoman & mid
unclæne gegierelan & hie oft sohte for manna ege swiðor þonne for
godes.
 83. Ic ðe andette minum dryhtne þæt ic on eallum godes
bebodum wæs giemeleasra þonne ic sceolde & ealra synna.
 86. Ic eom andetta þara þe ic of cildhade oð þas ieldo þe
ic æfter fulwihte agylte & on manegum ðingum swiðe gode abealh.
 88. Ic eom andetta ealra synna þara þe ic æfre to
tiedernesse gefremede wið minre sawle þearfe & ic bidde ælmihtigne
god for his miclan mildheortnesse þæt he me sie arfæstra þonne ic
wið hine gewyrhtage & me ealles bidde minne dryhten forgifnesse þæt
me ne motan þa dreorgan deofla æt minum ende ne on domdæge mine synna
onstælan.
 94. Ic eac bidde ealle godes englas & ealle godes halige
þæt hie me sien arfulle þingeras wið þone ælmihtigan dryhten
þære halgan þrynesse & ðære soðan annisse.

END_TEXT
START_TEXT

Lit 4.4.1 (Hughes)
B12.4.4.1.
Prayers to the Cross (Cambridge, Corpus Christi College, MS. 391): Hughes 1958-60, II, 20-22.



 2. <foreign>Adhoramus te christe et benedicimus tibi quia per crucem tuam
redemisti mundum.</foreign> We gebiddað þe drihten & ðe gebletsiað forþi
þurh ðine rode þu alysdest ealne middangeard.
 2. <foreign>Omnis terra adoret te deus et psallat tibi psalmum dicat nomini
tuo domine.</foreign> Eall eorðe gebidde þe drihten & ðe asinge & mid
salmsange þinne naman herige.
 3. <foreign>Domine Ihesu Christe adoro te in cruce ascendentem.</foreign> Drihten
hælend crist ic bidde ðe on rode astigende, ic bidde þe þæt seo
sylfe rod me alyse fram deofles slæge.
 4. <foreign>Domine Ihesu Christe adoro te in cruce uulneratum.</foreign> Drihten
hælend crist ic bidde þe on rode gewundadne, ic bidde þe þæt seo
sylfan wunda syn to lacnunge & læcedomas minre saule.
 5. <foreign>Domine Ihesu Christe adoro te in sepulchro positum.</foreign> Drihten
hælend crist ic gebidde þe on byrigenne geledne, ic bidde þe þæt se
sylfa deað weorðe me to life.
 6. <foreign>Domine Ihesu Christe adoro te descendentem ad inferos.</foreign> Drihten
hælend crist ic gebidde ðe adune to helwarum astigende & gehæftan
þanan alysende, ic bidde þe þæt ðu me ne geþafige þæt ic
ðærinne cume.
 7. <foreign>Domine Ihesu Christe adoro te resurgentem ab inferis.</foreign> Drihten
hælend crist ic gebidde þe arisende fram helwarum stigendne to heofonum,
ic bidde þe þæt ðu gemildsige me.
 8. <foreign>Domine Ihesu Christe adoro te uenturum et iudicaturum</foreign> Drihten
hælend crist ic gebidde ðe toweardne deman, ic bidde þe þæt ðu on
þines domes to cyme wið me synfulne dom no gehealde ac ær ðu deme mine
synna me forgif ðu þe leofast & rixast god mid god fæder in annysse
haliges gastes a in weorulda weoruld, Amen.
 9. <foreign>Dicite in nationibus quia dominus regnauit a ligno.</foreign>
Sæcgað on þeodum þæt drihten rixode of þære halgan rode.
 10. <foreign>Crucem tuam adoramus domine et sanctam resurrectionem tuam
laudamus et glorificamus ecce enim propter crucem uenit gaudium in uniuerso
mundo.</foreign> Drihten þine halgan rode we geadmedað & we heriað &
wuldriað þine þa halgan æriste forþam soðlice blis com eallum
middanearde þurh þa halgan rode.
 11. <foreign>O crux benedicta quae sola fuisti digna portare regem celorum
et dominum</foreign> Hala þu gebletsode rod þu ðe ana wyrðe wære to beorenne
heofona cyning & hlaford.
 12. <foreign>Domine Ihesu Christe gloriosissime conditor mundi qui cum sis
splendor gloriae coeternus patris cumque spiritui ideo dignatus es carnem ex
immaculata uirgine sumere et gloriosas palmas tuas hodierna die in crucis
patibulo promisisti configere, ut claustra dissipares inferni, et humanum genus
liberares de morte, respice et miserere michi misero oppresso facinorum
pondere, multarumque nequitiarum labe polluto, non me digneris derelinquere
piissime pater, sed indulge quod impie gessi, exaudi me peccatorem prostratum
coram adoranda gloriossissima cruce tua, ut merear tibi mundus assistere, et
placere in conspectu tuo, qui cum patre</foreign>.
 12. Drihten hælend crist se wuldorfullesta middaneardes scyppend
þeah ðu sy wuldres beorhtnes efenece þinum fæder æc ðam halgan
gaste ðu þeahhwæðre þe geeadmeodest þæt ðu flæsc
underfenge of unwæmmum mædene & þine wuldorfullan handbreda on rode
gealgan afæstnian læte þæt ðu þurh þa hellelocu tostengdest
& mennisc cyn fram deaðe alysdest, beseoh & gemiltsa me earmum mid
gylta byrðena ofðryhtne & mid smittan manegra mana besmitendne ne sy
ðe eaðe ðæt þu me forlæte þu mildheortesta fæder ac forgif
me þæt ic unrihtlice adreah, gehyr me sinfulne astrehtne & gebiddedne
ætforan þinre wuldorfullan rode þæt ic gearnige þæt ic
ætforan ðe stande & licwrðe sy on ðinre gesihðe þe mid þinum
efenecean fæder leofast & rixast in annysse haliges gastes geond ealra
weoruldo weoruld, Amen.
 13. <foreign>Tuam crucem adoramus domine et tuam gloriosam recolimus
passionem miserere nostri qui passus est pro nobis.</foreign> Drihten ðine halgan rode
we geeadmedað & we þine wuldorfullan þrowunge wurðiað gemildsa
ure drihten þu þe for us ðrowadest.
 14. <foreign>Salua nos Christe saluator per uirtutem sancte crucis qui
saluasti Petrum in mari miserere nobis. </foreign> Eala hælend Criste gehæl us
ðurh ðinre halgan rode mægen gemildsa us þu ðe Petrum on sæ
gehældest.
 15. <foreign>Ne derelinquas me domine pater et dominator uitæ meæ per
triumphum sancte crucis tue ut non corruam in conspectu aduersariorum meorum ne
gaudeant de me inimici mei.</foreign> Eala ðu drihten fæder & wealdend mines
lifes ne forlæt ðu me þurh sige ðinre halgan rode þæt ic ne
afalle on gesihðe minre wiðerwinnena & þæt ne geblisan mine fynd
nan ðing be me.
 16. <foreign>Domine Ihesu Christe adoro te in cruce ascendentem spineam
coronam in capite portantem, deprecantem deprecor te ut ipsa crux liberet me ab
angelo percutiente.</foreign> Drihten helend crist ic geadmede þe on rode astigendne
& ðyrnenne kynehelm on heafde berendne ic bidde ðe þæt seo sylfe
rod me alyse fram ðam sleandan engle.

END_TEXT
START_TEXT

Lit 4.4.2 (Banks)
B12.4.4.2.
Prayer to the Cross (London, British Library, MS. Cotton Galba A.XIV): Banks 1965, 208.



 1. <foreign>Deus omnipotens Ihesu Christe qui tuas manus mundas propter nos
in cruce posuisti et de tuo sancto sanguine pretioso nos redemisti mitte in me
sensum et intelligentiam quomodo habeam veram penitentiam et habeam bonam
perseverantiam omnibus, diebus vitae meae.</foreign> God ælmihtig hælend cyning
þu þe þine clænan handa for us on rode gesettest & of þinum
halgum & deorwyrðum blode us alysdest a sete on me andgyt & gemynd hu
ic soðe behreowsunge & dædbote habban mæge & gode þurhwununge
gehealdanne on eallum mines lifes dagum hit a swa geweorðe.

END_TEXT
START_TEXT

Lit 4.5 (Banks)
B12.4.5.
Prayers at Tierce: Banks 1965, 209-13.



 1. In naman þære halgan þrynesse, þæt is fæder
& sunu & se halga gast, god ælmihtig þam ic eom andetta ecne
ælmihtigne god a wesendne & a wuniendne to widan feore þam ic bebiode
minre sawle gehealdnesse & mines lichoman, min word & weorc & mine
geþohtas, mine heortan & minne hyge, min leomu & mine lic, ðu min
fell & flæsc, min blod & ban min, mod & gemynd & min gewit,
eall & æghwæt þæsþe me lichomlices oþþe gastlices sy mid
rihte mæge cyrranne.
 12. & þurh drihtnes þone halgan lichoman & þurh
drihtnes/ þa halgan rode & þurh sancta marian mægþhad &
þurh cristes acennednesse & þurh his þæt halige fulwiht &
þurh his halige festen & þurh his þrowunga & þurh his æriste
& þurh his upastigenesse on heofonas & þurh þone halgan gast
& þone heandom þe nu toweard is eallan mancynne & þurh his
þæt halige godspell & eal þa wundor þe þæron syn þurh þa
ic me bebiode minum drihtne ðam ælmihtigum gode.
 12. And eac ic hine bidde þurh ealle þas ðe ic nu arimde
þæt he me forgife ealle mine synna.
 27. Eac wuldor mid his halgum æfter þisse worlde & eac
þurh ealle þas on godes noman ic me bebiode ðam nigum stefnum engla &
þam halgum sancte michahele mid ealra þara haligra sawlum ealle ic hi
healsige on godes noman þurh ealle þas þæt hy me geþingian wið
ælmihtigne god ge her in þisse worulde ge to widan fiore & eac in
eallum þyssum þe ic nu arimde on godes noman hi me forbioden eallum fiondum
ge sewenlicum & ungesewenlicum þæt hy me sceððan ne motan ne in
þisse worulde ne æfter ecnesse.
 41. Min Drihten hælend crist ic do þe þancas ealra þara
goda & ðara unarimendlicra fremsumnissa þe þu me synfullum sealdest
& lændest.
 45. Sy æfre þinre micelnesse nama symble gebletsod mid gode
& þe sy æfre ar & wuldor a on ecnesse ealles mines dæles &
ealles þæs ðu me æfre on þisse worulde butan ælcan gewyrhtan
geuþe/.
 49. Min drihten þu þe fyldest me mid þinre gyfe in dagum
fyrlenum gefyl me nu min drihten mid þinre micelan mildheortnesse forþan
þe þu eart gebletsod to gode ælmihtigum a butan ende þu leofast mid
fæder & rixast þurh ealra worulda world.
 57. Min drihten hælend crist godes sunu on þinum noman ic mine
handa up ahæbbe.
 59. Drihten hælend crist þu ðe me þisse uhttide gesundne
þurh ðas nihtlican dimnesse becuman lete geheald me nu to dæg drihten
þurh ealra tida fæc & bearhtmas & mid þinre gyfe læd me
ungederedne/.
 65. Min drihten hælend crist þu þe on þa ðriddan tide
dæges to rode pine gelæded wære for ealles middaneardes hælo ic
þe bidde eadmodlice þæt þu mine synna adilgie & ic minra
forðgewitenra synna æt þe forgifennessa gemete & þæt þu me sy
wið þan toweardum synnum arful hyrde.
 73. Min drihten hælend crist þu þe on þa sixtan tide
dæges rodetreow gestige for middaneardes onlesednesse & þes middaneard
wæs eall on þystre gehwyrfed syle me symble þæt leoht minre sawle
& mines lichoman þæt ic geearnian mote & cuman to ecean life.
 81. Min drihten hælend crist þu þe on rode galgan ahangen
wære & þone scaþan þu onfenge þe on þe gelyfde on þa
fægernessa neorxnawonges gefean & hine mid þe feran lete þu wære
rice cyning þeah þu on rode hangadest.
 87. Ic þe eadmodlice mine synna andette & ic bidde þe for
þinre micelan mildheortnesse þæt ic mote æfter minre forðfore
neorxnawonges gatu agan.
 92. Þancas ic þe do min drihten ælmihtig god þæt þu
me gesundne þurh þisses dæges ryne to þisse æfentide becuman
lete.
 96. Min drihten hælend & gescyldend þu þe leoht fram
þystrum ascyredest ic þe bidde gehyr mine bene.
 99. Drihten god ælmihtig þu þe to fruman þisses dæges
me becuman lete gehæl me min drihten mid þinum mægene þæt ic on
þissum dæge on nane synne ne gehwyrfe ac symble min word & min weorc
sy/ on þinre soðfæstnesse gehwyrfed þu þe leofast & rixast a to
worulde.

END_TEXT
START_TEXT

Lit 4.6 (Birch)
B12.4.6.
Prayer for Victory: Birch 1885-99, no. 657.



 1. Æla þu dryhten æla ðu ælmihtiga God æla cing
ealra cyninga & hlaford ealra waldendra on þæs mihta wunaþ ælc
sige & ælc gewin weorþ tobryt, forgif me drihten þæt þin seo
mihtigu hand mines unstrangan heortan gestrangie & þæt ic þurh
þine þa miclan mihte mid handum minum & mihte stranglice & werlice
ongan mine fynd winnan mæge swa þæt hy on minre gesihþe feallan &
gereosan swa swa gereas Golias ætforan Dauides ansyne þines cnihtes &
swa swa gereas & wearþ besenct Faraones folc on þære readan sæ
ætforan Moyses ansene & swa swa feollan Filistei beforan Israela folce
& swa swa gerias Amaleh ætforan Moisen & Chananei ætforan Iesu
Naue swa feallan & gereosan mine fynd under minum fotum & hi ealle
samod þurh ænne weg ongan me cumen & þurh seofan wegas hie fram me
gewican.
 13. Forbryt drihten heora wapna & heora sweord tobret & do
drihten þæt hy for meltan on minre gesihþe swa swa weax mylt fram fyres
ansyne þæt eall eorþan folc wite & ongyte þæt ofer me is
geciged noma ures drihtnes hælendes Cristes & þæt þin noma
drihten sy geweorþad on minnum wiþer winum þu þe eart drihten Israela
God.

END_TEXT
START_TEXT

Lit 4.7 (Sedgefield)
B12.4.7.
Prayer following Boethius Translation: Sedgefield 1899, 149.



 1. Drihten ælmihtiga God, wyrhta & wealdend ealra gesceafta,
ic bidde þe for þinre micelan mildheortnesse & for þære halegan
rode tacne, & for Sancta Marian mægðhade, & for Sancte Michaeles
gehyrsunnesse, & for ealra þinra halgana lufan & heora earnungum,
þæt þu me gewissige bet þonne ic awyrhte to þe.
 6. & gewissa me to þinum willan & to minre sawle þearfe
bet þonne ic sylf cunne & gestaþela min mod to þinum willan & to
minre sawle þearfe.
 8. & gestranga me wið þæs deofles costnungum &
afyrra fram me þa fulan galnysse & ælce unrihtwisnysse & gescylde
me wið minum wiðerwinnum gesewenlicum & ungesewenlicum.
 11. & tæc me þinne willan to wyrcenne, þæt ic mæge
þe inweardlice lufian toforon eallum þingum mid clænum geþance &
mid clænum lichaman forþon þe þu eart min sceoppend, & min
alesend, min fultum, min frofer, min trewnes, & min tohopa si þe lof
& wylder nu & a a a to worulde buton æghwilcum ende, Amen.

END_TEXT
START_TEXT

Lit 4.8.1 (Ker)
B12.4.8.1.
Prayer following Homily for the Feast of an Apostle (Cambridge, Corpus Christi College, MS. 303): Ker 1957, 101.



 1. Uton biddan ealle eadmodlice þas haligan apostolas þæt hi
for heora mæron geearnungon us geþingian to þan mildheortan hælðe
þæt he us gemiltsie & sylle forgifennesse ealre ure synna þe we
siððe oððe ær geworhtan oððe geþohtan ongean his leofan willan
& þæt he geunnon us gesundfulnesse on þisre worulde & forgife us
soþe sibbe on þise læne life & on þam toweardan ece reste on
heofonan rice mid his eadigan apostolan þe we nu todæg wurþiað &
mid eallon his halgan.
 8. Se þe leofað & rixað a buton ænde on ecnesse,
amen.

END_TEXT
START_TEXT

Lit 4.8.2 (Forst)
B12.4.8.2.
Prayer following Homily for the Feast of an Apostle (Cambridge, Corpus Christi College, MS. 421): Forster 1942, 49.



 1. Uton nu biddan ealle eadmodlice þysne halgan apostol <foreign>nomen</foreign>
þæt he for his mæron gearnungum us geþingige to þam mildheortan
Hælende, þæt he us gemilsige & sylle forgifennysse eallra ure
synna, ðe we sið oððe ær geþohtan oþþe geworhtan ongean his
leofan wyllan, & þæt he geunne us gesundfulnysse on þisre worulde
& forgife us soðe sybbe on þysan lænan life & on þam towerdan
ece reste on heofenanrice mid his eadigan apostole <foreign>nomen</foreign> þe we nu todæg
wurþigeaþ, & mid eallon his halgan.
 20. Seþe leofað & ricsað a buton ende on ecnysse, Amen.

END_TEXT
START_TEXT

Lit 4.9 (Birch)
B12.4.9.
Directions for Private Devotion: Birch 1892, 251-2.



 1. Ælce sunnandæg bebeod þe ðære þrynnesse naman,
þæt is fæder & sunu & se halga gast.
 2. & sing <foreign>benedicite</foreign> & <foreign>Gloria in excelsis Deo</foreign> &
<foreign>credo in Deum</foreign> & <foreign>pater noster</foreign> Criste to lofe, þonne gelimpð þe
ealle wucan þe bet.
 3. Mihtest þu gewunian þæt ðu hit sunge ælce dæge,
þonne ðu ærest onwoce.
 4. & cweþ ðonne God ælmihtig, for þinre miclan
mildheortnesse & for ðissa godes worda mægne, miltsa me, & syle me
minra gedonra synna forgyfnesse, & ðara toweardra gescildnessa, &
þine bletsunga to eallum þingum & huru minre sawle reste on ðam ecan
life & a ðine miltse.
 5. & geþenc ælce frigedæge, þæt ðu strecce þe
on eorðan Godes þances, & sing <foreign>Deus misereatur nostri</foreign>.
 6. & do þis dihlice, þær ðu sylf sy.
 7. & geþenc þæt he ðrowode on þone dæg micel for
eall mancyn.
 8. Ne mæg ænig mann on his agen geþeode þa geswinc &
þara costnunga nearonessa, þe him onbecumað, Gode swa fulfremedlice
areccan, ne his mildheortnesse biddan, swa he mæg mid þillicum sealmum
& mid oþrum swilcum.
 9. Gyf þu ælce dæge þine tid sangas wel asingst, ne
þearft ðu næfre to helle, & eac on þisse worulde þu hæfst
þe gedefe lif.
 10. & gyf ðu on hwilcum earfeðum byst & to Gode
clypast, he ðe miltsað & eac tiþað, þonne þu hine bitsð,
amen.

END_TEXT
START_TEXT

Lit 4.10.1.1 (Ker)<extent></extent>
B12.4.10.1.1.
Rubrics and Directions for the Use of Prayers (London, British Library, MS. Cotton Galba A.XIV): Ker 1957, 199.



 1. Ðis gebed man sceal singan æt offrunga for hine sylfne
& for his broðor & for his geswysterna & for ealle þa þe he
on gebedrædenne bið & for eal cristen folc.

END_TEXT
START_TEXT

Lit 4.10.1.2 (Ker)<extent></extent>
B12.4.10.1.2.
Rubrics and Directions for the Use of Prayers (London, British Library, MS. Cotton Galba A.XIV): Ker 1957, 199.



 1. Ðis gebed man sceal singan for hine sylfne æt offringa.

END_TEXT
START_TEXT

Lit 4.10.1.3 (Ker)<extent></extent>
B12.4.10.1.3.
Rubrics and Directions for the Use of Prayers (London, British Library, MS. Cotton Galba A.XIV): Ker 1957, 199.



 1. Ðis gebed man sceal singan for his forðgefarenne freond.

END_TEXT
START_TEXT

Lit 4.10.1.4 (Ker)<extent></extent>
B12.4.10.1.4.
Rubrics and Directions for the Use of Prayers (London, British Library, MS. Cotton Galba A.XIV): Ker 1957, 200.



 1. Gebed be Sancte ælfgyfe.

END_TEXT
START_TEXT

Lit 4.10.2.1 (Ker)<extent></extent>
B12.4.10.2.1.
Rubrics and Directions for the Use of Prayers (London, British Library, MS. Cotton Tiberius A.III): Ker 1957, 244.



 1.1. Sing þas sealmas swa oft swa þu oftust mæge þære
halgan rode to lofe & to wyrþmynte.

END_TEXT
START_TEXT

Lit 4.10.2.2 (Ker)<extent></extent>
B12.4.10.2.2.
Rubrics and Directions for the Use of Prayers (London, British Library, MS. Cotton Tiberius A.III): Ker 1957, 244.



 1. Þonne þu hæbbe þis gefylled þonne bletsa þu þe
mid þissere bletsunge.

END_TEXT
START_TEXT

Lit 4.10.3 (Ker)<extent></extent>
B12.4.10.3.
Rubrics and Directions for the Use of Prayers (London, British Library, MS. Cotton Tiberius C.VI): Ker 1957, 262.



 1. Ðis gebed Bæda sang æt þam saltere.

END_TEXT
START_TEXT

Lit 4.10.4 (Ker)<extent></extent>
B12.4.10.4.
Rubrics and Directions for the Use of Prayers (London, British Library, MS. Cotton Titus D.XXVI): Ker 1957, 264.



 1. Ðis ðu scealt singan þonne ðu wylt ðwean þine handa
& þine eagan.

END_TEXT
START_TEXT

Lit 4.10.5.0 (Zupitza)<extent></extent>
B12.4.10.5.0.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 64, 25r.



 1. Ðis gebed is be licumlicre gebyrde usses drihtnes.

END_TEXT
START_TEXT

Lit 4.10.5.1 (Zupitza)<extent></extent>
B12.4.10.5.1.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 64, 29v.



 1. Be bodunge cristes þrowunge & his fota gonge.

END_TEXT
START_TEXT

Lit 4.10.5.2 (Zupitza)<extent></extent>
B12.4.10.5.2.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 64, 29v.



 1. Be cristes terum & be his gebede.

END_TEXT
START_TEXT

Lit 4.10.5.3 (Zupitza)<extent></extent>
B12.4.10.5.3.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 64, 30r.



 1. Be his swingellum cristes & be his bendum.

END_TEXT
START_TEXT

Lit 4.10.5.4 (Zupitza)<extent></extent>
B12.4.10.5.4.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 30v.



 1. Be cristes festenne & costung from deofle.

END_TEXT
START_TEXT

Lit 4.10.5.5 (Zupitza)<extent></extent>
B12.4.10.5.5.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 31r.



 1. Be meniscum domum ðe hio on god demdon.

END_TEXT
START_TEXT

Lit 4.10.5.6 (Zupitza)<extent></extent>
B12.4.10.5.6.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 31r.



 1. Be þæm þyrnenan corenbege ofer cristes hæfde on rode.

END_TEXT
START_TEXT

Lit 4.10.5.7 (Zupitza)<extent></extent>
B12.4.10.5.7.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 31v.



 1. Be cristes byrþenne þa he seolfa his rodde ber.

END_TEXT
START_TEXT

Lit 4.10.5.8 (Zupitza)<extent></extent>
B12.4.10.5.8.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 32r.



 1. Be cristes lichoman nacodnisse.

END_TEXT
START_TEXT

Lit 4.10.5.9 (Zupitza)<extent></extent>
B12.4.10.5.9.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 32r.



 1. Be cristes earma þenninge & his honda on rode.

END_TEXT
START_TEXT

Lit 4.10.5.10 (Zupitza)<extent></extent>
B12.4.10.5.10.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 32v.



 1. Be þæm seolfum hondum cristes & his ðes halgan gastes
siofenfaldlicum geofum.

END_TEXT
START_TEXT

Lit 4.10.5.11 (Zupitza)<extent></extent>
B12.4.10.5.11.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 33r.



 1. Be ðes gallan berignesse ðe user drihten berigde.

END_TEXT
START_TEXT

Lit 4.10.5.12 (Zupitza)<extent></extent>
B12.4.10.5.12.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 33v.



 1. Be usses drihtnes gebede ðe he his gast etfest on his fædor
gewald.

END_TEXT
START_TEXT

Lit 4.10.5.13 (Zupitza)<extent></extent>
B12.4.10.5.13.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 34r.



 1. Be cristes rode & ðrowungge.

END_TEXT
START_TEXT

Lit 4.10.5.14 (Zupitza)<extent></extent>
B12.4.10.5.14.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 34v.



 1. Be þon þe usser drihten alles middangeardes leoh belec.

END_TEXT
START_TEXT

Lit 4.10.5.15 (Zupitza)<extent></extent>
B12.4.10.5.15.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 34v.



 1. Be cristes stenc & be þy wyrgelse ofer cristes
nesðyrlum.

END_TEXT
START_TEXT

Lit 4.10.5.16 (Zupitza)<extent></extent>
B12.4.10.5.16.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 65, 35r.



 1. Be cristes ærona loccum.

END_TEXT
START_TEXT

Lit 4.10.5.17 (Zupitza)<extent></extent>
B12.4.10.5.17.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 35v.



 1. Be þere wunde on cristes sidan.

END_TEXT
START_TEXT

Lit 4.10.5.18 (Zupitza)<extent></extent>
B12.4.10.5.18.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 36r.



 1. Be sigerfestnisse & swiþmodnisse uses drihtnes mid
þæm he þa hæþnan ofercom.

END_TEXT
START_TEXT

Lit 4.10.5.19 (Zupitza)<extent></extent>
B12.4.10.5.19.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 36v.



 1. Be cristes lice & be his byrigenge.

END_TEXT
START_TEXT

Lit 4.10.5.20 (Zupitza)<extent></extent>
B12.4.10.5.20.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 37r.



 1. Be cristes eriste fram hælwearum.

END_TEXT
START_TEXT

Lit 4.10.5.21 (Zupitza)<extent></extent>
B12.4.10.5.21.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 37v.



 1. Be cristes upastinisse on heofenos.

END_TEXT
START_TEXT

Lit 4.10.5.22 (Zupitza)<extent></extent>
B12.4.10.5.22.
Rubrics and Directions for the Use of Prayers (London, British Library, MS. Royal 2 A.XX): Zupitza 1889a, 66, 38r.



 1. Be þes halgastes tocyme on cristes apostolos.

END_TEXT
START_TEXT

Lit 4.11 (Rosier)
B12.4.11.
Footnote to Instructions for Christians, Rosier 1964a, 22.



 2. <foreign>Diesque nostros in tua pace disponas atque ab eterna
dampnatione nos eripi, et in electorum tuorum iubeas grege numerari</foreign>.
 3. And ure dagas on þinre sibbe þu gefadige, and fram þære
ecan genuðerunga us beon generede, and on þinre gecorenra eowode þu
gehate us beon getealde.
 5. Sy hit swa.
 5. <foreign>Deus autem non dimittit electos suos ire imperfectionem
desideriorum eorum, sed in dolorem mentem eorum convertit, per id quod nequiter
in seculo appertunt, ut hac experientia resipiscant reuerti ad dominum</foreign>.
 8. God ælmihtig soðlice ne læt his gecorenan on yfelre
fremninge gefaren, ac he gewent heora mod on sarignysse, forþan ðe hi
þæt yfel on weorulda gesecan þæt hi mid þæs yfelan
undergytenysse magon beon ongeanwende to drihtne gehworfene.

END_TEXT
START_TEXT

Lit 5.1 (Kuypers)
B12.5.1.
Rubrics and Directions for the Use of Forms of Service: Kuypers 1902, 3.



 1. & ðe georne gebide gece & miltse fore alra his
haligra gewyrhtum & ge earningum & boenum ða ðe domino deo
gelicedon from fruman middangeardes, ðonne gehereð he ðec ðorh hiora
ðingunge.
 5. Do ðonne fiorðan siðe ðin hleor ðriga to iorðan fore
alle godes cirican & sing ðas fers, <foreign>Domini est salus saluum fac populum
tuum domine praetende misericordiam tuam</foreign>.
 9. Sing ðonne <foreign>Pater noster</foreign>.
 9. Gebide ðonne fore alle geleaffulle menn <foreign>In mundo</foreign>.
 10. Ðonne bistu ðone deg daelniomende ðorh dryhtnes gefe alra
ðeara goda ðe ænig monn for his noman gedoeð.
 12. & ðec alle soðfæste foreðingiað <foreign>in caelo et
in terra, Amen</foreign>.

END_TEXT
START_TEXT

Lit 5.2.1 (Ker)
B12.5.2.1.
Rubrics and Directions for the Use of Forms of Service: Ker 1957, 43.



 1. Bletsung to candelun.

END_TEXT
START_TEXT

Lit 5.2.2 (Ker)
B12.5.2.2.
Rubrics and Directions for the Use of Forms of Service: Ker 1957, 43.



 1. Þonne to þon oþerun dom.

END_TEXT
START_TEXT

Lit 5.2.3 (Ker)
B12.5.2.3.
Rubrics and Directions for the Use of Forms of Service: Ker 1957, 44.



 1. For þone cyng & for þone bysceop & for eall
cristen/.

END_TEXT
START_TEXT

Lit 5.3.1 (Ker)
B12.5.3.1.
Rubrics and Directions for the Use of Forms of Service: Ker 1957, 120.



 1. Bletsung.

END_TEXT
START_TEXT

Lit 5.3.2.1 (Fehr)<extent></extent>
B12.5.3.2.1.
Rubrics and Directions for the Use of Forms of Service: Fehr 1921, 48.



 1. Gehalgodan fante.

END_TEXT
START_TEXT

Lit 5.3.2.2 (Fehr)<extent></extent>
B12.5.3.2.2.
Rubrics and Directions for the Use of Forms of Service: Fehr 1921, 48.



 1. Hate her se preost helian þæt cild and sprenge se preost
sylf/ þam þe him onbutan standað and nime of ðam wæter on anum
fæte þa mid þam cilde and sprenge þa hus and swa hwæt man wylle
and nime se preost ele and do on ðæt wæter and cweðe þonne.

END_TEXT
START_TEXT

Lit 5.3.2.3 (Fehr)<extent></extent>
B12.5.3.2.3.
Rubrics and Directions for the Use of Forms of Service: Fehr 1921, 48-9.



 1. Sprenge þonne se preost þone untruman and into eall þæt
hus/ and singe þisne Antifen, <foreign>Asperges me</foreign> and þonne þisne sealm oð
ende, <foreign>Miserere mei deus</foreign>.
 3. Ðonne æfter þisum sealme cweðe se preost þisne
collectan, <foreign>Omnipotens et misericors deus</foreign>.

END_TEXT
START_TEXT

Lit 5.3.2.4 (Fehr)<extent></extent>
B12.5.3.2.4.
Rubrics and Directions for the Use of Forms of Service: Fehr 1921, 49-51.



 1. Aefter þisum collectan bige se preost his cneowa ætforan
ðam seocan mid gelimplicere eadmodnisse and him þus cweðe, To hwi
gecigdest þu, broðor, us hider to þe?
 6. Ðonne andswarige se seoca and þus cweðe, To þam þæt
ge me smyrian sceoldon.
 10. Ðonne mid ealle liðnysse hine mid feawum wordum godcundre
lare getrymme and gestrangie and þus cweðe, gif se mettruma gastlice
drohtnunge sy.
 15. Aerest þinga ðu most þa digelnysse ðines modes sefan
ðurh soþe andetnisse geyppan and unðeowa geswicennysse behatan, and gif
heofona wealdend þines liues dagas lengan wille, medeme dædbote underfon.
 21. Gif he þonne hwæt andettan wille ðæs þe he ær
geandet næfde, ðonne tæce se preost, hwæt him to bote mæg, ge for
Gode ge for worulde.
 27. Gif he þonne worldcund man sy, þonne secge him se preost,
þæt he mot ærest his hiwhrædene dihtan, þæt is, þæt he his
þing becweðe and his synna smealice geyppe, and gif him hwæt wið
agylte, gemiltsa him ðagita, þe him God his sinna forgife.
 36. Gif ðonne se seoca cwæþ, þæt he naðer ne mæge
ne his synna andette, ne oþrum gemiltsian, ne sylle him man ðonne halwendan
smyrels forðam ðe se hælend on his godspelle cwæþ, Gif ge mannum
heora synna ne forgifað, ne eow se heofonlica fæder eowra synna ne
forgifð.
 45. Gif he þonne cwæð, ðæt he ægðer eadmodlice don
wille ge his synna andette ge oðrum gemiltsian, ðonne biddað þisum
wordum and þus cwæðe, Uton we nu gemænelice biddan mid eallum mode
urne drihten hælend Crist, þæt he þysne his metruman geneosnige to
ðearflicere andetnesse.
 55. Singe his gebed swa hwile man swa þærinne sig and fo
siððan on ðas æfterfiligendan letanias, and þa hwile ðe man ðas
letanias singð, smeage se seoca geornlice embe his sawle ðearfe and mid
ealre eadmodnysse bidde godes mildheortnisse.

END_TEXT
START_TEXT

Lit 5.3.2.5 (Fehr)<extent></extent>
B12.5.3.2.5.
Rubrics and Directions for the Use of Forms of Service: Fehr 1921, 56-7.



 1. Aefter ðam letani cweðe.
 1. Wyrce her se preost rode tacn mid þam axum and sealte and
wætere gemenged on þa breoste þæs seocan mannes and ofer ða bruwan
and fo þonne se preost on þisne antifene.

END_TEXT
START_TEXT

Lit 5.3.2.6 (Fehr)<extent></extent>
B12.5.3.2.6.
Rubrics and Directions for the Use of Forms of Service: Fehr 1921, 58.



 1. Fo her se preost on ðam smerelse and smite his swiðran
ðuman on ðam ele and wyrce þam metruman Cristes mæl on forewerdan
hæfde and on ðam hnolle and on ægðrum þunwange and cwið.

END_TEXT
START_TEXT

Lit 5.3.2.7 (Fehr)<extent></extent>
B12.5.3.2.7.
Rubrics and Directions for the Use of Forms of Service: Fehr 1921, 59.



 1. To eagana hlidum.

END_TEXT
START_TEXT

Lit 5.3.2.8 (Fehr)<extent></extent>
B12.5.3.2.8.
Rubrics and Directions for the Use of Forms of Service: Fehr 1921, 59.



 1. To inweardum earum.

END_TEXT
START_TEXT

Lit 5.3.2.9 (Fehr)<extent></extent>
B12.5.3.2.9.
Rubrics and Directions for the Use of Forms of Service: Fehr 1921, 59.



 1. To uteweardum nostðyrl.

END_TEXT
START_TEXT

Lit 5.3.2.10 (Fehr)<extent></extent>
B12.5.3.2.10.
Rubrics and Directions for the Use of Forms of Service: Fehr 1921, 59.



 1. To uteweardum welerum.

END_TEXT
START_TEXT

Lit 5.3.2.11 (Fehr)<extent></extent>
B12.5.3.2.11.
Rubrics and Directions for the Use of Forms of Service: Fehr 1921, 59.



 1. To þam þrotbollan.

END_TEXT
START_TEXT

Lit 5.3.2.12 (Fehr)<extent></extent>
B12.5.3.2.12.
Rubrics and Directions for the Use of Forms of Service: Fehr 1921, 59.



 1. To þam eaxlum.

END_TEXT
START_TEXT

Lit 5.3.2.13 (Fehr)<extent></extent>
B12.5.3.2.13.
Rubrics and Directions for the Use of Forms of Service: Fehr 1921, 60.



 1. To þam breostum.

END_TEXT
START_TEXT

Lit 5.3.2.14 (Fehr)<extent></extent>
B12.5.3.2.14.
Rubrics and Directions for the Use of Forms of Service: Fehr 1921, 60.



 1. To uteweardum handbredum.
 1. And þonne hi gesmyrod beoð, þonne do him linene glofa on
handa and hæbbe hi oð þone eahteðan dæg, gif his lyf swa lang
byð.
 3. Gif hit þonne ne beo, hæbbe hi mid him to byregene.

END_TEXT
START_TEXT

Lit 5.3.2.15 (Fehr)<extent></extent>
B12.5.3.2.15.
Rubrics and Directions for the Use of Forms of Service: Fehr 1921, 60.



 1. To uteweardum fotum.
 1. And þonne hi gesmyrod beoð, þonne do him on linene meon
and do þær ymbe swaswa embe þa glofe.

END_TEXT
START_TEXT

Lit 5.3.2.16 (Fehr)<extent></extent>
B12.5.3.2.16.
Rubrics and Directions for the Use of Forms of Service: Fehr 1921, 61.



 1. To þam nauelan oððe þær seo untrumnysse swiðost
derige/.

END_TEXT
START_TEXT

Lit 5.3.2.17 (Fehr)<extent></extent>
B12.5.3.2.17.
Rubrics and Directions for the Use of Forms of Service: Fehr 1921, 61.



 1. Ðas gebedu, þe her æfter filiað, man sceal cweðan
ofer ðone mettruman, syðþan he gesmyrod byð.
 2. Ræd.

END_TEXT
START_TEXT

Lit 5.3.2.18 (Fehr)<extent></extent>
B12.5.3.2.18.
Rubrics and Directions for the Use of Forms of Service: Fehr 1921, 61.



 1. Aefter þyssum gebedum syle þam mettruman se, þe þas
ðenunge gefylle, haliges husles þigene and þus cweðe.

END_TEXT
START_TEXT

Lit 5.3.2.19 (Fehr)<extent></extent>
B12.5.3.2.19.
Rubrics and Directions for the Use of Forms of Service: Fehr 1921, 63.



 1. Ðonne þis byð gefylled cweþe se preost þas bletsunga
ofer þone mettruman, syððan he gesmyrod byð.

END_TEXT
START_TEXT

Lit 5.3.3 (Ker)
B12.5.3.3.
Rubrics and Directions for the Use of Forms of Service: Ker 1957, 120.



 1. Bletsung ofer þære byrgene syððan þæt lic bið on
eorþan.

END_TEXT
START_TEXT

Lit 5.3.4 (Ker)
B12.5.3.4.
Rubrics and Directions for the Use of Forms of Service: Ker 1957, 120.



 1. Ræd, rædinc.

END_TEXT
START_TEXT

Lit 5.4.1 (Ker)
B12.5.4.1.
Rubrics and Directions for the Use of Forms of Service: Ker 1957, 128.



 1. Her þonne kegie.

END_TEXT
START_TEXT

Lit 5.4.2 (Ker)
B12.5.4.2.
Rubrics and Directions for the Use of Forms of Service: Ker 1957, 128.



 1. Her þa rede boc.

END_TEXT
START_TEXT

Lit 5.4.3 (Ker)
B12.5.4.3.
Rubrics and Directions for the Use of Forms of Service: Ker 1957, 128.



 1. Her þa onsong boc.

END_TEXT
START_TEXT

Lit 5.5.1.1 (Thomp-Lind)<extent></extent>
B12.5.5.1.1.
Rubrics and Directions for the Use of Forms of Service: Thompson and Lindelof 1927, 114.



 1. Gif men ferlice wyrde unsofte oððe sprecan ne mæge
halga him ðis wæter.

END_TEXT
START_TEXT

Lit 5.5.1.2 (Thomp-Lind)<extent></extent>
B12.5.5.1.2.
Rubrics and Directions for the Use of Forms of Service: Thompson and Lindelof 1927, 115.



 1. Wið egna sare sinc ðis.

END_TEXT
START_TEXT

Lit 5.5.1.3 (Thomp-Lind)<extent></extent>
B12.5.5.1.3.
Rubrics and Directions for the Use of Forms of Service: Thompson and Lindelof 1927, 115.



 1. Ðis mon scall reda ofer drence & ofer.

END_TEXT
START_TEXT

Lit 5.5.1.4 (Thomp-Lind)<extent></extent>
B12.5.5.1.4.
Rubrics and Directions for the Use of Forms of Service: Thompson and Lindelof 1927, 116.



 1. Scal reda ofer ða feta ðe ful infalleð.

END_TEXT
START_TEXT

Lit 5.5.1.5 (Thomp-Lind)<extent></extent>
B12.5.5.1.5.
Rubrics and Directions for the Use of Forms of Service: Thompson and Lindelof 1927, 117.



 1. To huntade & waeter halguncge.

END_TEXT
START_TEXT

Lit 5.5.1.6 (Thomp-Lind)<extent></extent>
B12.5.5.1.6.
Rubrics and Directions for the Use of Forms of Service: Thompson and Lindelof 1927, 117.



 1. Salt halguncge to acrum & to berenne & in husum.

END_TEXT
START_TEXT

Lit 5.5.1.7 (Thomp-Lind)<extent></extent>
B12.5.5.1.7.
Rubrics and Directions for the Use of Forms of Service: Thompson and Lindelof 1927, 118.



 1. Waeter halgunc to ðon ilce.

END_TEXT
START_TEXT

Lit 5.5.1.8 (Thomp-Lind)<extent></extent>
B12.5.5.1.8.
Rubrics and Directions for the Use of Forms of Service: Thompson and Lindelof 1927, 119.



 1. Wið netena ungetionu & ðiofum.

END_TEXT
START_TEXT

Lit 5.5.2 (Thomp-Lind)
B12.5.5.2.
Rubrics and Directions for the Use of Forms of Service: Thompson and Lindelof 1927, 160.



 1. Nim ðæt godspel her on nioða writen is.

END_TEXT
START_TEXT

Lit 5.5.3.1 (Thomp-Lind)<extent></extent>
B12.5.5.3.1.
Rubrics and Directions for the Use of Forms of Service: Thompson and Lindelof 1927, 213.



 1. Ærest halga water & salt & siðþan sing þonne,
<foreign>Asperges me domine</foreign> mid þæm sealme, <foreign>Miserere mei</foreign> & þisne
collectan/ & <foreign>pax huic domui et deus misereatur</foreign> & þisne collectan.

END_TEXT
START_TEXT

Lit 5.5.3.2 (Thomp-Lind)<extent></extent>
B12.5.5.3.2.
Rubrics and Directions for the Use of Forms of Service: Thompson and Lindelof 1927, 213-14.



 1. Siðþan þisne.

END_TEXT
START_TEXT

Lit 5.6 (Ker)
B12.5.6.
Rubrics and Directions for the Use of Forms of Service: Ker 1957, 161.



 1. He mæg alysan gastas of helle wite.

END_TEXT
START_TEXT

Lit 5.7 (Ker)
B12.5.7.
Rubrics and Directions for the Use of Forms of Service: Ker 1957, 292.



 1. Þonne þu on morgen ærest arise gemune þu þone halgan
heahengel sanctus michael on þinum mode & gebide þe to him.
 2. & sing <foreign>gloria in excelsis deo</foreign> & credan & <foreign>pater
noster</foreign> & þas þreo fers, <foreign>Benedicite, Benedicite, Benedicite</foreign>.
 4. Þonne hafast ðu blisse on þone dæg ægðer ge for
gode ge for worulde, amen.

END_TEXT
START_TEXT

Lit 5.9.1 (Ker)
B12.5.9.1.
Rubrics and Directions for the Use of Forms of Service: Ker 1957, 376-7.



 1. Cweð þis ofer ðone mete þe man for deadne gedæleð.

END_TEXT
START_TEXT

Lit 5.9.2 (Ker)
B12.5.9.2.
Rubrics and Directions for the Use of Forms of Service: Ker 1957, 376-7.



 1. Þær man freoð ma.

END_TEXT
START_TEXT

Lit 5.9.3 (Ker)
B12.5.9.3.
Rubrics and Directions for the Use of Forms of Service: Ker 1957, 376-7.



 1. Donne man ærest acer.

END_TEXT
START_TEXT

Lit 5.10 (Ker)
B12.5.10.
Rubrics and Directions for the Use of Forms of Service: Ker 1957, 390.



 1. Mæssa for wegferendum.

END_TEXT
START_TEXT

Lit 5.11.1 (Fehr)<extent></extent>
B12.5.11.1.
Rubrics and Directions for the Use of Forms of Service: Fehr 1921, 46-8.



 1. Þonne gif hwa to þam geuntrumod beo, þæt he haliges
smyrels beþurfe, þonne tæcð se halga apostol Sanctus Jacobus, hu man
ymb þæt don sceal.
 3. Se untruma sceal laðian him his sacerd to, and oðre
godcundes hades men, þe cunnon hym and wyllon oferrædan, and wyllað him
his gastlice þearfe buton forwande secgan.
 6. Þonne sceal se untruma heom his þearfe secgan, and hy hine
þonne smyrian, on Godes naman mid þam halgan ele, for þam þurh
þæra geleaffulra bene, and þurh þa smyrennesse he mæg beon
gehealden, and drihten hine aræreð, and gif he synfull bið, hy beoð
him forgifene.
 11. Ðis sceal ælc geleafull man don, gif he mæg þa
smyrunge begitan, and þa gerihta þe þærto gebyriað, forþon hit is
awriten, þæt ælc þæra manna þe þas gerihta hæfð, þæt
his saul bið gelice clæne æfter his forðsiðe, swa þæt cild
bið, þe æfter fulluhte sona gewiteð.
 16. Þonne seðe on þære geferræddene to þære
þenunga nytwyrðost sy, scryde hine mid superhumerale and mid alban and
stolan and handline and planetan, þæt is godwebben cæppe.
 19. Gif he þonne næbbe, ne cume þær nan mæssehacele.
 20. And halgie he þonne wæter, and scryde hine sum diacon,
swylce he godspel rædan scule and oðre twegen gebroðra be heora hades
mæðe.
 22. Se diacon swa gescryd Cristes boc and metrumnesse ele bere and
an þæra oðra gescryddra gebroðra on þa swiðran hand byrnende
tapor, and on þa wynstran storfæt hæbbe, and se oðer broðor on
þære swiðran handa tapor and þa wynstran halig wæter.
 26. Ðus gescrydde and gescrypede, þonne hy gan willan into
þam huse þær se mettruma inne lið, hæbbe seðe þas þenunga
gefyllan sceal, þisse endebyrdnesse boc him on þa wynstran handa and mid
þære swiðran handa hine mid Cristes rode tacne ymbtrymme, þæt he
þa godcundan þenunge mid Godes fultume and mid incundre eadmodnesse, butan
æghwylcere modes toþundenesse gefullan mote, and þonne hy ærost into
þam huse gað, þe se mettruma inne lið, þonne sprenge he halig
wæter and þysne antemn onginne.

END_TEXT
START_TEXT

Lit 5.11.2 (Fehr)<extent></extent>
B12.5.11.2.
Rubrics and Directions for the Use of Forms of Service: Fehr 1921, 48.



 1. Aefter þon gange se mæssepreost geond þæt hus halig
wæter sprengende and to þam mettruman nealæcende and hine sprence and
þisne antemn onginne.

END_TEXT
START_TEXT

Lit 5.11.3 (Fehr)<extent></extent>
B12.5.11.3.
Rubrics and Directions for the Use of Forms of Service: Fehr 1921, 49, sect. 10.



 1. Þonne singe man þisne antempn, <foreign>Ingressus</foreign>.

END_TEXT
START_TEXT

Lit 5.11.4 (Fehr)<extent></extent>
B12.5.11.4.
Rubrics and Directions for the Use of Forms of Service: Fehr 1921, 49, sect. 12.



 1. Aefter þam antempne cweðe, <foreign>Oremus</foreign>.

END_TEXT
START_TEXT

Lit 5.11.5 (Fehr)<extent></extent>
B12.5.11.5.
Rubrics and Directions for the Use of Forms of Service: Fehr 1921, 49, sect. 16.



 1. Standende ætforan þæs seocan bedde cweðe man þas
collectan, <foreign>Domine deus</foreign>.

END_TEXT
START_TEXT

Lit 5.11.6 (Fehr)<extent></extent>
B12.5.11.6.
Rubrics and Directions for the Use of Forms of Service: Fehr 1921, 49-51.



 1. Aefter þisse collectan sceal se mæssepreost bigan his
cneowa ætforan þam untruman mid gelimplicre and mid mycelre eadmodnesse,
and him þus to cweðe, To hwi gecigdest þu, broðor, us hider to þe?
 7. Ðonne andwyrde se mettruma and him þus to cweðe, To þan
þæt ge me smyrian.
 11. Ðonne mid ealre liðnesse se mæssepreost mid feawum
wordum godcunde lare hine getrymme and gestrangie, gif se untruma gastlicre
drohtnunge man sy and him þus to cweðe, Aerost þinga þu most þa
digolnessa þines modes seofan þurh soðre eadmodnesse geyppan and
unþeawa geswicennesse behatan, and gif heofena waldend þine lifdagas
gelencgan wylle, medeme dædbote underfon.
 24. Gif he þonne hwæt geandettan wille þæs þe he ær
geandet næfde, þonne tæce se mæssepreost him, hwæt him to frofre
mæge, ge for Gode ge for worulde.
 30. Gif he þonne wuruldcund man sy, þonne secge him se mæsse
preost, þæt he mot ærost his hiwræddenne dihtan, þæt is,
þæt he sceal his þing becweðan and his synna smealice geyppan, and gif
hwa wið him agylte, gemiltsian þy gedda, þe him synna forgifend
gemiltsige.
 39. Gif þonne se untruma cweð, þæt he naðer ne mæge
ne his synna geandettan, ne oðrum gemiltsian, ne sylle man him þonne þone
halgan smyrls, for þam þe se hælend cwæð on his godspelle, Gif ge
mannum heora synna nyllað forgifen, se heofonlica fæder eowra synna eow ne
forgifð.
 49. Gif he þonne cwyð, þæt he ægðer eadmodlice don
wylle ge his synna geandettan ge oðrum gemiltsian, þonne bidde se
mæssepreost þa ðe þær ætstandað þisum wordum and þus
cweðe, Ute we nu gemænelice biddan mid ealles modes gereordnesse urne
drihten hælendne Crist, þæt he þysne his gemettruman geneosige and
geblissige and gestrange to þearflicre andetnesse.
 61. And fo he syððan on þa letanias, and þa hwyle þe man
þa letanias singð, asmeage se untruma geornlice ymbe his sawle þearfe and
bidde heofena waldend mid ealre eadmodnesse, þæt he him geunne and gesylle
incunde anbryrdnesse to arefre and to soðre andetnesse.

END_TEXT
START_TEXT

Lit 5.11.7 (Fehr)<extent></extent>
B12.5.11.7.
Rubrics and Directions for the Use of Forms of Service: Fehr 1921, 54-6.



 1. Aefter þam þe se mettruma his þing becwedene hæfð,
underfo se mæssepreost his andetnesse and geornlice mid gesceade and mid
mycelre liðnesse his lifes drohtnunge asmeage, hwæt he on geþohte and on
worde and on weorce, and on iugoðe and on ylde, witende and nytende, willes
and unwilles, on gesundfulnesse and on wanhalnesse ongean Godes willan æfre
gefremode.
 7. And understande se sacerd hwæt se hælend þurh þone
witegan cwæð, Gif þu þam unrihtwisan nylt his unrihtwisnesse
gecyðan, hwæt, ic his blod æt þinum handum befrine.
 10. And wite se sacerd þeahhwæðere, andette se untruma,
þæt he andette mid Godes fultume þurh anbryrdnesse.
 11. Þæt he hine ne ofersyme ne on orwennesse ne bringe, ac him
þus tocweðe, swa swa se hælend þurh þone witegan cwæð, Gif hwa
geuntrumege, he his synna behreowsige, and se ðe nolde on gesundfulnesse,
huru þinga do hit on wanhalnesse, for þam þe Godes mildheortnes, is swa
mycel swa nis nan eorðlic man þæt mæge oðrum his mildheortnesse
areccan.
 17. And eft he cwæð, þonne se synfulla his synna
begeomrað, þonne wurð he gehealden.
 18. And þy dæge þe se synfulla gecyrð fram his synnum to
dædbote, þy dæge he leofað and nane swelteð.
 20. Gyt he cwyð, Andette þe sylf þine unrihtwisnessa,
þæt þu mæge beon gerihtwisod, for þam þe se sealm sceop cwyð,
þæt mid heofena wealdend is mænigfeald mildheortnys and unarimedlicu
alysednes, na læs þæt an þæt he þurh fulluhtes and bisceopunga
gife his synna adilgie, ac eac swylce þurh behreowsunge and þurh haliges
smyrelses lacnung witodne hiht towardes lifes he behætt.
 27. Ðonne æfter þisse timbrunge þises drihtenlican
behates, syððan se untruma nammælum his synna and his misdæda geandet
hæfð, mid feawum wordum he hy beclyse and þus cweðe, Geþæf and
gecnæwe ic eom, þæt ic on mænigfealdum synnum bewyled eam, þeah hy
ne me namcuðlice nu to mynde cuman ne magon.
 32. Nu andette ic minum drihtne and eallum his halgum and þe,
þe min gastlice scrifte eart, þæt ic gesyngod hæbbe on manigfalde
wisan, on geðohte and on worde and on weorce, on gesihðe and on hlyste, on
fnæste and on þigene and on æthrine.
 36. Geswicenesse ic behate and æfter þinre tæcinge
dædbetan wille mid eadmodlicre onhnigenesse, gif min drihten mine lifdagas
gelencean wylle.
 38. And ic bidde þe, þe min gastlica lareow eart, þæt þu
me foreþingie and beforan mines drihtnes þrymsetle on domes dæge minre
andetnesse gewita sy.
 41. Ðonne bletsige se preost axan and þa sceolon beon, gif man
hæfð, of wingearde geworhte.

END_TEXT
START_TEXT

Lit 5.11.8 (Fehr)<extent></extent>
B12.5.11.8.
Rubrics and Directions for the Use of Forms of Service: Fehr 1921, 56.



 1. Þonne sprence se mæssepreost þa axan mid halig wæter
and mengce hy togædere and wyrce rode tacen on þæs untruman breostum
and æfter þisum cweðe se mæssepreost ofer þone untruman.

END_TEXT
START_TEXT

Lit 5.11.9 (Fehr)<extent></extent>
B12.5.11.9.
Rubrics and Directions for the Use of Forms of Service: Fehr 1921, 57.



 1. Ðonne bletsige se mæssepreost þa hæran þe se untruma
mid him to eorðan habban sceal, gif him swa getimað, mid þisse
bletsunge.

END_TEXT
START_TEXT

Lit 5.11.10 (Fehr)<extent></extent>
B12.5.11.10.
Rubrics and Directions for the Use of Forms of Service: Fehr 1921, 57.



 1. Strecce mon þonne þa hæran on eorðan and besprenge hy
mid halig wætere and bestreowige hy lihtlice mid þam gehalgodon axan and
do hy syððan twifealde and hrysige hy to gædere and lecge hy neah þam
untruman oð hire man beþurfe and cweðe se mæssepreost þas
collectan.

END_TEXT
START_TEXT

Lit 5.11.11 (Fehr)<extent></extent>
B12.5.11.11.
Rubrics and Directions for the Use of Forms of Service: Fehr 1921, 57.



 1. Fo þonne on þisum antempne and on þone salm, þe þær
to gebyreð and collectan, swa þeos boc wissað eall be endebyrdnesse.

END_TEXT
START_TEXT

Lit 5.11.12 (Fehr)<extent></extent>
B12.5.11.12.
Rubrics and Directions for the Use of Forms of Service: Fehr 1921, 58.



 1. Fo þonne se mæssepreost on þam smyrelse and smite his
swyðran þuman mid þam ele and wyrce þam untruman Cristes mæl on
ægðrum þunwange and cweðe.

END_TEXT
START_TEXT

Lit 5.11.13 (Fehr)<extent></extent>
B12.5.11.13.
Rubrics and Directions for the Use of Forms of Service: Fehr 1921, 59.



 1. To eagena hlidum.

END_TEXT
START_TEXT

Lit 5.11.14 (Fehr)<extent></extent>
B12.5.11.14.
Rubrics and Directions for the Use of Forms of Service: Fehr 1921, 59.



 1. To inneweardum earum.

END_TEXT
START_TEXT

Lit 5.11.15 (Fehr)<extent></extent>
B12.5.11.15.
Rubrics and Directions for the Use of Forms of Service: Fehr 1921, 59.



 1. To þam næsþyrlum.

END_TEXT
START_TEXT

Lit 5.11.16 (Fehr)<extent></extent>
B12.5.11.16.
Rubrics and Directions for the Use of Forms of Service: Fehr 1921, 59.



 1. To uttweardum welerum.

END_TEXT
START_TEXT

Lit 5.11.17 (Fehr)<extent></extent>
B12.5.11.17.
Rubrics and Directions for the Use of Forms of Service: Fehr 1921, 59.



 1. To þæm swyran and þrotbollan.

END_TEXT
START_TEXT

Lit 5.11.18 (Fehr)<extent></extent>
B12.5.11.18.
Rubrics and Directions for the Use of Forms of Service: Fehr 1921, 59.



 1. To bæm axlum.

END_TEXT
START_TEXT

Lit 5.11.19 (Fehr)<extent></extent>
B12.5.11.19.
Rubrics and Directions for the Use of Forms of Service: Fehr 1921, 60.



 1. To þæm breostum.

END_TEXT
START_TEXT

Lit 5.11.20 (Fehr)<extent></extent>
B12.5.11.20.
Rubrics and Directions for the Use of Forms of Service: Fehr 1921, 60.



 1. To uteweardum handum, gif hit mæssepreost bið, and to
innewardum handum, gif hit læwede man sy.
 2. And þonne hy gesmyrede beoð, do him man linene glofan buton
ælcon þymule on handa and hæbbe hy oð þone eahteoðan dæg, gif
his lif swa langsum bið.
 4. And gif he forðfare, hæbbe hy mid him to byrgenne.

END_TEXT
START_TEXT

Lit 5.11.21 (Fehr)<extent></extent>
B12.5.11.21.
Rubrics and Directions for the Use of Forms of Service: Fehr 1921, 60.



 1. To uteweardum fotum.
 1. And þonne hy gesmyrede beoð, do him on linene meon, and
hæbbe hy on eal swa we ær cwædon be þam linenum glofum, þæt is
to byrgenne, gif him swa getimað.

END_TEXT
START_TEXT

Lit 5.11.22 (Fehr)<extent></extent>
B12.5.11.22.
Rubrics and Directions for the Use of Forms of Service: Fehr 1921, 61.



 1. To þam nafelan and lochwar þæt yfel swiðost derige.

END_TEXT
START_TEXT

Lit 5.11.23 (Fehr)<extent></extent>
B12.5.11.23.
Rubrics and Directions for the Use of Forms of Service: Fehr 1921, 61.



 1. Þas gebedu, þe her æfter filiað, sceal se
mæssepreost cweðan ofer þone untruman, þonne he gesmyred bið.

END_TEXT
START_TEXT

Lit 5.11.24 (Fehr)<extent></extent>
B12.5.11.24.
Rubrics and Directions for the Use of Forms of Service: Fehr 1921, 61.



 1. Þonne æfter þissum gebedum sceal se mæssepreost syllan
þam untruman halig husel to þicgenne and cweðe.

END_TEXT
START_TEXT

Lit 5.11.25 (Fehr)<extent></extent>
B12.5.11.25.
Rubrics and Directions for the Use of Forms of Service: Fehr 1921, 62.



 1. Seofen niht fulle gefylle man þas þenunge, þe her æfter
fyligað, gif hit neod bið, ge on huselgange ge on oðre þenunge.
 2. And æfter þisum huselgange cweðe se preost þas
collectan.

END_TEXT
START_TEXT

Lit 5.11.26 (Fehr)<extent></extent>
B12.5.11.26.
Rubrics and Directions for the Use of Forms of Service: Fehr 1921, 63.



 1. Þas mæssan man sceal singan for þone untruman innon þam
huse, þe he inne ligð.

END_TEXT
START_TEXT

Lit 5.11.27 (Fehr)<extent></extent>
B12.5.11.27.
Rubrics and Directions for the Use of Forms of Service: Fehr 1921, 64.



 1. Þonne gif hwylc godcundes hades man gemettrumod wurð and
hine eft gewyrpð, þonne he of þære mettrumnesse ariseð and ærost
to cyrcean gæð þonne onlute he swiðe eadmodlice to ealre
geferrædenne and hine ætforan Godes weofode astrecce.
 4. Þonne scylon þa geferan singan his gebed and cweðe sum
mæssepreost þas collectan.

END_TEXT
START_TEXT

Lit 5.11.28 (Fehr)<extent></extent>
B12.5.11.28.
Rubrics and Directions for the Use of Forms of Service: Fehr 1921, 65.



 1. Her onginð seo endebyrdnesse, hu man ymb þone mettruman don
sceal, þonne man gesihð, þæt he his forðsiðe genealæceð.
 5. Þonne þam untruman seo tid his forðsiðes onhigað,
þonne gesamnian him to godcundes hades men.
 7. Þonne seðe on þære geferredenne gesceadwisost sy,
cweðe to þam mettruman, þæt he þæt drihtenlice gebed ærost
singe, þæt is <foreign>pater noster</foreign> and þærto his riht geleaffulnesse,
þæt is <foreign>Credo in deum</foreign>, gif he cunne.
 10. And gif he þonne ne cunne, þonne onwreo se sacerd him be
þæs fyrstes mæðe, þe him þincð, þæt he wite hwæt sy
riht geleaffulnes, þæt is, þæt he sceal gelyfan, þæt fæder
and sunu and se halga gast is an God and þæt he sceal on domes dæge mid
sawle and lichaman arisan and æt Godes dome standan and þær ealra
þæra weorca edlean underfon, þe he her on worulde ær gefremode.
 16. And þonne he þis þus gedon hæfð, þonne sylle he
him haliges husles þigene and syððan mid gedreoge hine unscrydan, þonne
he gewiten bið.
 18. And þa, ðe þær ætstandað, hine eastwardne
astreccan and on þære hæran alecgan and æfter þam hine utan
besittan and þa eagan belecgan and þone muð belucan and gif he belocen
beon nylle, þonne befo man þa ceacan up to þam heafde mid sumam bende and
þa sawle mid lofsange Gode bebeodan.
 23. And þæs lofsanges angin þus sceal beon gelogod, þæt
is, þonne syððan hy hine utan betrymedne habbað, sprenge man halig
wæter ofer þone untruman.

END_TEXT
START_TEXT

Lit 5.11.29 (Fehr)<extent></extent>
B12.5.11.29.
Rubrics and Directions for the Use of Forms of Service: Fehr 1921, 65-6.



 1. And geond eall þæt hus singe man þas <foreign>VII</foreign> sealmas,
<foreign>Domine ne in furore</foreign> semel, <foreign>Beati quorum, Domine ne in furore</foreign> bis, <foreign>Miserere
mei, deus, Inclina domine, Domine exaudi</foreign> semel, <foreign>De profundis, Domine exaudi</foreign>
bis, and þa letanias.
 8. And gif man fyrstes hæbbe, þonne ræde man Cristes
þrowunge and oðre halige bec, þæt þær sy symble buton
tolætednesse sealmsang oððe haligra boca ræding.
 11. And singe man þysne responsorium, gif þe þince, þæt
he his gast agifen hæbbe his drihtne, þe hine gesceop and geworhte.

END_TEXT
START_TEXT

Lit 5.12.1 (Wilson)<extent></extent>
B12.5.12.1.
Rubrics and Directions for the Use of Forms of Service: Wilson 1896, 287.



 1. Her onginð seo endebyrdnys to geneosgenne oððe to
smerigenne untrumne.
 2. On ærestan halgian þa sacerdas wæter mid axun of
wintreowe wiðutan þon huse.
 3. & þonne hi in beon gegan wiðinnan þæt hus þæs
untruman þonne cweðan hi þriwa, <foreign>pax huic domui</foreign> & þonne ongynnon
þonne a <foreign>asperies me</foreign> & þonne sprengon þæt wæter ofer þone
untruman & ofer his hus þone sealm singende, <foreign>miserere mei deus</foreign>.

END_TEXT
START_TEXT

Lit 5.12.2 (Wilson)<extent></extent>
B12.5.12.2.
Rubrics and Directions for the Use of Forms of Service: Wilson 1896, 287.



 1. Siððan fra þan untruman beo his andytnys gecyd &
æfter þon letania.

END_TEXT
START_TEXT

Lit 5.12.3 (Wilson)<extent></extent>
B12.5.12.3.
Rubrics and Directions for the Use of Forms of Service: Wilson 1896, 290.



 1. Þonne wyrce se sacerd cristes rodetacen mid þan halig
wætere & mid þam axum ofer his breost.
 2. & onlecge hæran oððe wyllen & smirie hine mid
þon haligan ele & oðre betrynan þan syngan þa sealm þe her
gemearcode sint.

END_TEXT
START_TEXT

Lit 5.12.4 (Wilson)<extent></extent>
B12.5.12.4.
Rubrics and Directions for the Use of Forms of Service: Wilson 1896, 292.



 1. Þonne se untruma bið gesmyred on þam mold gewinde & on
foranheafde & on þan þunwengon & on his nebbe.
 2. Þonne cweðe se sacerd þis gebed.

END_TEXT
START_TEXT

Lit 5.12.5 (Wilson)<extent></extent>
B12.5.12.5.
Rubrics and Directions for the Use of Forms of Service: Wilson 1896, 292.



 1. Þonne þu þa eagan smyrast þis gebed.

END_TEXT
START_TEXT

Lit 5.12.6 (Wilson)<extent></extent>
B12.5.12.6.
Rubrics and Directions for the Use of Forms of Service: Wilson 1896, 292.



 1. Þonne þu þa earan innan & utan smyr þis gebed.

END_TEXT
START_TEXT

Lit 5.12.7 (Wilson)<extent></extent>
B12.5.12.7.
Rubrics and Directions for the Use of Forms of Service: Wilson 1896, 292.



 1. Þonne þu þa nosu fore wearde & innan smyr þis
gebed.

END_TEXT
START_TEXT

Lit 5.12.8 (Wilson)<extent></extent>
B12.5.12.8.
Rubrics and Directions for the Use of Forms of Service: Wilson 1896, 292.



 1. Þonne þu þa weleras wiðutan smyr þis gebed.

END_TEXT
START_TEXT

Lit 5.12.9 (Wilson)<extent></extent>
B12.5.12.9.
Rubrics and Directions for the Use of Forms of Service: Wilson 1896, 292.



 1. Þonne þu þa hrace & þone swyran smyr þis gebed.

END_TEXT
START_TEXT

Lit 5.12.10 (Wilson)<extent></extent>
B12.5.12.10.
Rubrics and Directions for the Use of Forms of Service: Wilson 1896, 293.



 1. Þonne þu þa sculdru smyr þis gebed.

END_TEXT
START_TEXT

Lit 5.12.11 (Wilson)<extent></extent>
B12.5.12.11.
Rubrics and Directions for the Use of Forms of Service: Wilson 1896, 293.



 1. Þonne þu þa breost smyr þis gebed.

END_TEXT
START_TEXT

Lit 5.12.12 (Wilson)<extent></extent>
B12.5.12.12.
Rubrics and Directions for the Use of Forms of Service: Wilson 1896, 293.



 1. Þonne þu þa handa wiðutan smyr þis gebed.

END_TEXT
START_TEXT

Lit 5.12.13 (Wilson)<extent></extent>
B12.5.12.13.
Rubrics and Directions for the Use of Forms of Service: Wilson 1896, 293.



 1. Þonne þu þa fet smyr þis gebed.

END_TEXT
START_TEXT

Lit 5.12.14 (Wilson)<extent></extent>
B12.5.12.14.
Rubrics and Directions for the Use of Forms of Service: Wilson 1896, 293.



 1. Swa hwar swa þæt sar eglie swyðost swa smyr man þær
swiðor.

END_TEXT
START_TEXT

Lit 5.12.15 (Wilson)<extent></extent>
B12.5.12.15.
Rubrics and Directions for the Use of Forms of Service: Wilson 1896, 293.



 1. Æfter þære smyrunge þas gebedu.

END_TEXT
START_TEXT

Lit 5.12.16 (Wilson)<extent></extent>
B12.5.12.16.
Rubrics and Directions for the Use of Forms of Service: Wilson 1896, 294.



 1. Onbyrie þonne godes lichoman & blodes þus cweðende.

END_TEXT
START_TEXT

Lit 5.12.17 (Wilson)<extent></extent>
B12.5.12.17.
Rubrics and Directions for the Use of Forms of Service: Wilson 1896, 294.



 1. On þære fyllednysse þissere þenunge.

END_TEXT
START_TEXT

Lit 5.12.18 (Wilson)<extent></extent>
B12.5.12.18.
Rubrics and Directions for the Use of Forms of Service: Wilson 1896, 294.



 1. Þissun eallun þus gefylledon cweðum þa sacerdas þas
gebedu ofer þone untruman swa fela swa þær beo synderlice.
 2. Gif þær þonne bisceop beo his þenung þæt bið.

END_TEXT
START_TEXT

Lit 5.13 (Ker)
B12.5.13.
Rubrics and Directions for the Use of Forms of Service: Ker 1957, 465-6.



 1. Ðonne þæt lic beo bebyrged cweðe se sacerd æt
þæræ byrigene þas collectan.

END_TEXT
START_TEXT

Lit 5.14
B12.5.14.
Rubrics and Directions for the Use of Forms of Service (Lincoln, Lincoln Cathedral Library, pastedown of MS. V.5.11): Gneuss in private communication.



 1. Her sille man ðam mettruman husel.

END_TEXT
START_TEXT

Lit 6.1 (James)
B12.6.1.
On Alleluia: James 1912, II, 138.



 1. Sæge me hwær wære gecweden ærest, alleluia.
 1. Ic þe secge betwih twam dunum, <foreign>Tabor et Ermon</foreign>, þær
Dauid cwæþ ærest alleluia.
 2. Þonne tacniaþ ða duna þa nywen æ & þa ealdan
æ.
 3. Sæge me hwæt þæt word sy alleluia.
 3. Ic þe secge hu mycel þu in þam anum worde benemnest
þonne we cweþað alleluia þonne cweþe we leoht þam gode anum &
mannum gode licigendum & lof gode & leoht þam soþan & þam
leohtan gode & þam soþan gode & þam heahstan gode lof eallum
sawlum & lof eallum ænglum mid criste & lof urum drihtne.
 8. Þæt an word is of his <foreign>xii</foreign> naman gesetted.
 8. Þonne we singaþ alleluia þonne lofiaþ we fæder &
sunu & þone halgan gast.
 9. Þonne we singaþ alleluia þonne cweþe we leoht &
mægen & hælo þam ælmihtigan gode.
 10. Þonne we singaþ alleluia þonne cweþe we he wæs aa
& nu aa biþ & he is friþ & ende & he is lifigend in eallum
circum, Amen.

END_TEXT
START_TEXT

Lit 6.2 (Henel)
B12.6.2.
On Alleluia: Henel 1934-5, 349.



 1. <foreign>De Alleluia</foreign>, and hwanan he come.
 2. Hwa cwæð ærest Alleluia? <foreign>Responsio</foreign>, Dauid.
 3. On hwilcere ðeode cwæð he hit? <foreign>Responsio</foreign>, On ebreisc.
 4. Hwær cwæð he hine ærest? Betwux twam dunum, ða
hattan Tabor and ermon.
 6. Hwæt bið hit on ure leden? <foreign>Alle, Saluum, lu, Me fac, la,
Domine</foreign>.
 7. Hwæt bið hit on ure geðeode? <foreign>Responsio</foreign>, Hit bið,
gehæle me, drihten.
 9. And Hieronimus cwæð, <foreign>Alle, Miserere, lu, Nobis, Ia,
Domine</foreign>.
 11. Hwæt bið hit on ure leden? <foreign>Responsio</foreign>, Hit bið, miltsa
us, Drihten.
 12. Gregorius cwæð, <foreign>Alle, pater, lu, Filius, Ia, Spiritus
sanctus</foreign>.
 14. Hwæt bið on ure geðeode ðis? Hit bið, <foreign>Alle</foreign>,
Fæder, <foreign>lu</foreign>, Sunu, <foreign>Ia</foreign>, Se halga gast.

END_TEXT
START_TEXT

LitBen 7.1 (Ure)
B12.7.1.
Benedictine Office: Ure 1957, 81-2.



 1. <foreign>De officiis diurnalium et nocturnalium horarum.</foreign>.
 1. Godcund þeowdom is gesett on cyriclicum þenungum æfter
canoneclican gewunan to nydrihte eallum gehadedum mannum.
 4. On ælcne timan man sceal God herian and on ælcere stowe
georne to Gode clypian.
 5. Ac þeahhwæðere syndon gesette timan synderlice to ðam
anum, þæt gyf hwa for bysgan oftor ne mæge, þæt he huru þæt
nydriht dæghwamlice gefylle eallswa Dauid cwæð, <foreign>Septies in die laudem
dixi tibi</foreign>, þæt is, Seofon siðon on dæg ic sang ðe drihten to lofe
and to weorðunge.
 10. To seldan hit bið, beo hit a seldor on dæg þæt we God
herian þonne seofon siðum, ðæt is æne ærest on ærnemorgen,
and eft on underntide, and on midne dæg, and on non, and on æfen, and on
foranniht, and on uhtan timan.
 14. Nis æfre æniges mannes mæð þæt he cunne God swa
forð geherian swa he wyrðe is.
 15. Ac hit is þeah ure ealra þearf þæt we geornlice him
þeowian and ðenian þæs ðe we magon and cunnon.
 18. <foreign>De matutinale officio.</foreign>.
 18. On dægred man sceal God herian eallswa Dauid cwæð,
<foreign>Deus, deus meus, ad te de luce uigilo</foreign>, ðæt is, Min drihten, to þe ic
wacige of frumleohte.
 21. And eft he cwæð, <foreign>In matutinis domine meditabor in te,
quia fuisti adiutor meus</foreign>, þæt is, On dægred ic smeade ymbe þe,
forðam þe ðu wære min fultum.
 24. Crist is ealles mancynnes fultum and ealles middaneardes
helpend.
 25. On dægred hit gewearð þæt ðurh Godes mihte Moyses
gelædde þæt Israhelitisce folc of Egipta lande eall unwemme ofer ða
Readan Sæ, and æfter ðam sona seo sylfe sæ besencte and adrencte
Godes wiðerwinnan, Pharaonem and eall his gegenge.
 29. And on dægred hit gewearð þæt Crist of deaþe aras
and of helle gelædde ealle þa ðe he wolde, and his wiðerwinnan,
þæt is deofol sylfne, he besencte and eall his gegenge on hellesusle.
 33. Þy we sculon on dægred God georne herian and him a
þancian ðære mildheortnysse þe he on mancynne þa geworhte þa þa
he hit alysde of hellewite and of deofles gewealde and gerymde þananforð
rihtne weg to heofona rice ælcum þara þe his willan gewyrcð her on
life, Amen.
 38. <foreign>De prima hora.</foreign>.
 39. On ðære forman dægtide, þæt is be sunnon upgange,
we sculon God herian and hine geornlice biddan þæt he þurh his
mildheortnesse mid soðre sunnon lihtincge ure heortan alihte, þæt is
þæt he ðurh his gyfe ure ingeþanc swa alihte þæt us deofol of
rihtan wege þurh deriende ðystra belædan ne mæge ne mid syngrinum to
swyðe gehremman.

END_TEXT
START_TEXT

LitBen 7.2 (Ure)
B12.7.2.
Benedictine Office: Ure 1957, 93.



 1. <foreign>Miserere nostri Domine, miserere nostri.</foreign> Mildsa us nu þa
mihtig drihten mildsa us.

END_TEXT
START_TEXT

LitBen 7.3 (Ure)
B12.7.3.
Benedictine Office: Ure 1957, 95-6.



 1. <foreign>De officio tertio hore.</foreign>.
 2. On undern we sculon God herian forðam on underntiman Crist
wæs ðurh þara Iudea dom to deaðe fordemed and toweard þære rode
gelæd, þe he syððan on þrowode for ealles middaneardes alysednysse.
 5. And eft æfter his æriste on Pentecostenes dæg com se
halga gast on underntiman ofer ða apostolas þær hi ætgædere
gesamnode wæron, and hi ealle sona gefyllede wurdon swa swyðe mid Godes
gyfe þæt hi ealra gereorda getingnesse hæfdon, and heora lar wearð
geond ealne middaneard syððan gecyðed and gedæled þeodum to helpe.
 11. Undern is dæges ðridde tid, þonne is eac rihtlic
þæt we to þære þriddan tide þa halgan ðrynnesse geornlice
herian.

END_TEXT
START_TEXT

LitBen 7.4 (Ure)
B12.7.4.
Benedictine Office: Ure 1957, 97.



 1. <foreign>De officio sexte hore.</foreign> On midne dæg we sculon God herian
forðam to middes dæges Crist wæs on rode aðened and us ealle ða
þurh his ðrowunge mid his deorwyrðan blode gebohte of deofles anwealde
and of ecan deaðe.
 5. And ðy we sculon on ðone timan to Criste beon georne
clypigende and hine herigende þæt we mid þam geswytelian þæt we
gemyndige beon þære myclan mildheortnysse þe he on mancynne geworhte
þa ða he let hine sylfne syllan to cwale for mancynnes ðearfe.

END_TEXT
START_TEXT

LitBen 7.5 (Ure)
B12.7.5.
Benedictine Office: Ure 1957, 97-8.



 1. <foreign>Ad nomam.</foreign>.
 2. On nontiman we sculon God herian forðam on þone timan Crist
gebæd for ðam þe him deredon and syððan his gast asende, and on
ðone timan sculon geleaffulle men hi georne gebiddan and gemunan þæt
wundor þæt ða geworden wearð þa se sylfa for mancyn deað
geþolode þe eallum mancynne lifes geuðe.

END_TEXT
START_TEXT

LitBen 7.6 (Ure)
B12.7.6.
Benedictine Office: Ure 1957, 98.



 1. <foreign>Ad uesperum.</foreign>.
 2. On æfen we sculon God herian, on ðone timan man offrode on
þære ealdan æ and mid recelsreocan on ðam temple þæt weofod
geornne weorðode Gode to lofe.
 4. And on æfentiman ure drihten offrode æt his
æfengereorde and dælde his discipulum þurh halig geryne hlaf and win
for his sylfes lichaman and for his agen blod.
 7. And on æfentiman hit wæs þæt Ioseph Cristes lichaman
of rode alinode.
 8. Þonne we agen myccle þearfe þæt we swylc gemunan and
Gode þancian and on þone timan ure gebedu urum drihtne georne offrian
ealswa Dauid cwæð.

END_TEXT
START_TEXT

LitBen 7.7 (Ure)
B12.7.7.
Benedictine Office: Ure 1957, 99-100.



 1. <foreign>De completorio.</foreign>.
 2. On foranniht we sculon God herian ær we to bedde gan and
gemunan þæt Crist on byrgene neah forannihte bebyrged wearð and ðær
his lichaman on gereste swa lange swa his willa wæs.
 5. Þonne age we þæs micle þearfe þæt we þæt
geþencan and us sylfe on ðone timan Gode betæcan ær we to bedde gan
and hine biddan þæt he us gedefre reste geunne and wið deofles costnunga
gescylde swa his wylla sy.

END_TEXT
START_TEXT

LitBen 7.8 (Ure)
B12.7.8.
Benedictine Office: Ure 1957, 100-2.



 1. <foreign>De nocturnali caelabratione.</foreign>.
 2. On uhtan we sculon God herian ealswa Dauid cwæð, <foreign>Media
nocte surgebam ad confitendum tibi super iudicia iustitie tue</foreign>, ðæt is, To
middre nihte ic aras, and andette drihtenes doma rihtwisnesse.
 5. Crist sylf bead þæt we georne wacian sceoldan.
 6. He cwæð, <foreign>Vigilate ergo quia nescitis quando ueniet
dominus</foreign>, ðæt bið, Waciað georne forðam þe ge nyton hwænne
eower drihten cymð.
 8. And eft he cwæð, <foreign>Beati serui illi quos cum uenerit
dominus</foreign>, þæt is, Eadige beoð þa men þe se hlaford wacigende gemet
þonne he tocymð, þæt is, ure drihten þonne he to dome cymð þonne
he wile witan hwa wacigende beo on godum dædum.
 13. Us is mycel ðearf þæt we geornlice wacian and wære
beon, forðam nele deað na cyðan hwænne he cuman wyle þe ma þe
þeof, ac he cymð þonne man læst wenð.
 16. Þonne bið se swyðe gesælig se ðe bið þonne
wacigende.
 16. Se bið wacigende se ðe a smeað ymbe Godes willan and ymbe
his agene þearfe and on ðam geendað, and se bið sleac and slæpende
se ðe fullgæð eallum his lyðrum lustum ðurh deofles lare and on
ðam geendað.
 20. And ðonne age we mycle þearfe þæt we geornlice wacian
and a wære beon wið deofles costnunga, and þæt we georne to Gode
clypian and to him geearnian þæt he us gefylste ðurh his mildheortnysse
þæt we on urum endetiman swa wacigende beon on godum dædum þæt we
syððan a us gerestan magan and motan on ecere reste.
 27. Leofan men, nu ic hæbbe be suman dæle ahrepod be ðam
dæghwamlican tidanþenungan ðe man to nydrihte don sceall.
 29. Þonne is mycel þearf þæt man understande þæt man
toeacan þam oft and unseldan sceall God herian and to Gode clypian for
manegum neodan eallswa se apostol cwæð, <foreign>Sine intermissione orate</foreign>,
þæt is Beoð a symble eow gebiddende, to Gode georne.
 33. And eft se apostol cwæð, <foreign>Siue enim manducatis siue
bibitis siue aliud quid facitis, omnia in gloriam dei facite</foreign>, þæt is, Gyf
ge etan, oððon drincan, oððon elleshwæt wyrcean, don þæt ge
don, doð eall Gode þanciende and herigende.
 37. Beo þæt ðinga þæt hit beo þæt se man to note
wyrcean wylle, bidde he God fultumes, aa him spewð þe bet, eallswa Dauid
cwæð, <foreign>Adiutor meus esto domine</foreign>, þæt is, Min drihten beo min fultum,
and ne forlæt ðu me.
 41. And eft he cwæð, <foreign>Adiutorium nostrum in nomine domini qui
fecit celum et terram</foreign>, þæt is, Ure fultum is God þe gesceop and
geworhte heofonas and eorðan and ealle gesceafta.
 44. God us gefultumige to ure ðearfe swa his wylla sy, Amen.

END_TEXT
START_TEXT

Lit 8.1 (Zupitza)
B12.8.1.
Attributions of the Clauses of the Creed: Zupitza 1889a, 60.



 1. Petrus cweþ.

END_TEXT
START_TEXT

Lit 8.2 (Zupitza)
B12.8.2.
Attributions of the Clauses of the Creed: Zupitza 1889a, 60.



 1. Andre cweþ.

END_TEXT
START_TEXT

Lit 8.3 (Zupitza)
B12.8.3.
Attributions of the Clauses of the Creed: Zupitza 1889a, 60.



 1. Iocobus.

END_TEXT
START_TEXT

Lit 8.4 (Zupitza)
B12.8.4.
Attributions of the Clauses of the Creed: Zupitza 1889a, 60.



 1. Cweð iohennas.

END_TEXT
START_TEXT

Lit 8.5 (Zupitza)
B12.8.5.
Attributions of the Clauses of the Creed: Zupitza 1889a, 60.



 1. Cweð philippus.

END_TEXT
START_TEXT

Lit 8.6 (Zupitza)
B12.8.6.
Attributions of the Clauses of the Creed: Zupitza 1889a, 60.



 1. Cweð bartholomeus.

END_TEXT
START_TEXT

Lit 8.7 (Zupitza)
B12.8.7.
Attributions of the Clauses of the Creed: Zupitza 1889a, 60.



 1. Cweð tomas.

END_TEXT
START_TEXT

Lit 8.8 (Zupitza)
B12.8.8.
Attributions of the Clauses of the Creed: Zupitza 1889a, 60.



 1. Cweð matheus.

END_TEXT
START_TEXT

Lit 8.9 (Zupitza)
B12.8.9.
Attributions of the Clauses of the Creed: Zupitza 1889a, 60.



 1. Cweð iacobus.

END_TEXT
START_TEXT

Lit 8.10 (Zupitza)
B12.8.10.
Attributions of the Clauses of the Creed: Zupitza 1889a, 60.



 1. Cweð simon.

END_TEXT
START_TEXT

Lit 8.11 (Zupitza)
B12.8.11.
Attributions of the Clauses of the Creed: Zupitza 1889a, 60.



 1. Tatheus.

END_TEXT
START_TEXT

Lit 8.12 (Zupitza)
B12.8.12.
Attributions of the Clauses of the Creed: Zupitza 1889a, 60.



 1. Mathias.

END_TEXT
START_TEXT

Lit 9.1 (Fehr)
B12.9.1.
On the Mass: Celebration on Vigils: Fehr 1914, Anhang I, II, 228-32.



 1. On þone haligan easteræfen gange man to nones to cyrican
and halige mann ærest þone tapor myd þysse rædincge <foreign>Exultet iam
Angelica turba celorum</foreign> on rædincge wysan.
 2. Ðonne cymst to þam endunga, þonne cweð þu be sone <foreign>Per
omnia sæcula sæculorum Amen Sursum corda</foreign>.
 3. And swa þone prefatio oþ ende.
 3. Þonne þæt sy gedon, þonne ræde man þa rædincge
<foreign>In principio creauit deus</foreign>.
 4. And þaræfter þis gebed <foreign>Oremus Deus qui mirabiliter</foreign>.
 4. Ðonne æfter þisse collectan oðer rædincg <foreign>Factum
est</foreign>.
 4. Ðonne þisne cantic <foreign>Cantemus</foreign>.
 5. Ðonne þis gebed <foreign>Deus cuius antiqua</foreign>.
 5. Þonne rædincg <foreign>Adprehendent</foreign>.
 5. Ðonne cantic <foreign>Uinea facta est</foreign>.
 5. Ðonne þis gebed <foreign>Deus qui nos ad celebrandum</foreign>.
 6. Ðonne rædincg <foreign>hec est hereditas</foreign>.
 6. Þonne þis gebed <foreign>Deus qui ecclesiam tuam</foreign>.
 6. Þonne traht <foreign>Sicut ceruus</foreign>.
 6. Ðonne þys gebed <foreign>Concede quæsumus</foreign>.
 7. Efter þisse geendunge singe mann seofanfealde letanias
ætforan ðam altare and þæræfter gange se mæssepreost to ðam
fant halgunge mid fiffealdum letanian.
 8. Þonne se fanthalgung beo gedon, þonne rime man þrifealde
letanias.
 9. And þonne <foreign>Gloria in excelsis deo</foreign>.
 10. And þonne pistol and alleluia and traht <foreign>Laudate dominum</foreign>.
 11. And þonne godspell.
 12. And swa geendedum þære mæssan synge man <foreign>magnificat</foreign>
mid þam antemne <foreign>Uespere autem sabbati</foreign>.
 13. And mid anre collectan beluce ða mæssan and cweðe <foreign>Ite
missa est Deo gratias</foreign>.

END_TEXT
START_TEXT

Lit 9.2 (Fehr)
B12.9.2.
On the Mass: Celebration on Vigils: Fehr 1914, Anhang I, II, 228-32.



 1. Ðonne on pentecostenes mæsseæfen ærist sceal
ræding <foreign>Temptauit deus</foreign>.
 2. Ðonne cantic <foreign>Cantemus</foreign>.
 3. Þonne collecta <foreign>Deus qui in Abrahe</foreign>.
 4. Þonne ræding <foreign>Scripsit Moyses</foreign>.
 5. Ðonne cantic <foreign>Uinea facta est</foreign>.
 6. Þonne collecta <foreign>Deus qui nobis</foreign>.
 7. Þonne ræding <foreign>Adprehendent</foreign>.
 8. Þonne traht <foreign>Adtende celum</foreign>.
 9. Ðonne þis gebed <foreign>Deus qui nos ad celebrandum</foreign>.
 10. Þonne ræding <foreign>Audi Israel</foreign>.
 11. Þonne cantic <foreign>Sicut ceruus</foreign>.
 12. Ðonne collecta <foreign>Omnipotens sempiterne deus</foreign>.
 13. Þonne þis beo gedon, ðonne singe man seofonfealde
letanias and swa gangende to þam fante mid fiffealdan letanian and æfter
þam halgige mann þonne fant and þaræfter gangende eft binnan mid
þrimfealdan letanian ealswa on æsteræfen.

END_TEXT
START_TEXT

Lit 10 (Nap)
B12.10.1.
Dialogue between Jerome and Damasus: Napier 1889, 7-8.



 1. Her onginð damasus papan smeagung wið hieronime þone
bokere hwilcan timan on sunnan dagan oþþe on oðran dagan man mæssian
mote.
 3. Leof broðer & ure efen sacerd, hwæt þincð þe be
sunnan dæge oþþe be oðran dagan on hwylcan timan hit alyfed si
þæt man mæssian mote Hieronimus him þa þus andswarode, uran þam
eadigan & þam halgostan papan damase, ic hieronimus hælu gewilnige.
 8. Leof, nis þe na godes riht for holen ac se bisceop sinoð
þæs niceniscan geþeahtes þe full cuð is hu hit amang þreo hund
& eahta tyne bisceopes geræd wæs þæt nan sacerd ofer sunnan
dæges undern ne gedyrstlæce mæssan singan & gif hit þonne hwa do
þæt he si amansumod fram gode & mannum.
 14. & on oþran dagan on þære fiftan tide & sixtan
& seofoþan nis na mæsse þenung alyfed ac man mot swiðe wel
mæssan singan on ærnemorgen & on þære forman tide & on
oðre & þriddan & feorþan & æfter middæge on þære
eahteoðan tide & nigoðan & teoðan & ændlyftan &
twelftan.
 19. & se eadiga papa damasus andswarode & cwæð, riht
is þæt þu sægst & hit us eallum wel licað.

END_TEXT
START_TEXT

Lit 11 (Ker)
B12.11.
Admonition on Excommunication: Ker 1957, 251.



 1. & ic bidde & eac on godes noman halsige þæt ælc
mann hine sylfne georne wið þisne curs warnige & þissere stowe hold
sy & getreowe & se þe elles do hæbbe him wið gode gemæne swa
swa þes curs swutelað.

END_TEXT
START_TEXT

WCan 1.1.1 (Fowler)
B13.1.1.1.
'Canons of Edgar' (Cambridge, Corpus Christi College, MS. 201): Fowler 1972, 2-18.



 1. Her gebirað nu to eadgares gerædnes be gehadodra manna
liffadunge.
 1. We lærað þæt Godes þeowas beon geornlice Gode
þeowigende and þenigende and for eal cristen folc þingigende, and
þæt hi ealle beon a heora ealdre holde and gehyrsume, and ealle anræde
to gemænre þearfe, and þæt ælc sy oðrum to fultume and helpe ge
for Gode ge for worlde, and þæt hi beon heora worldhlafordum eac holde and
getrywe.
 2. And we lærað þæt ælc wurðige oðerne, and hyran
þa gingran georne heora yldrum, and lufian and læran þa yldran georne
heora gingran.
 3. And we lærað þæt hi to ælcon sinoðe habban
ælce geare becc and reaf to godcundre þenunge, and blæc and bocfel to
heora gerædnessum, and þreora daga biwiste.
 4. And we lærað þæt preosta gehwilc to sinoðe hæbbe
his cleric and gefædne man to cnihte, and nænigne unwitan þe disig
lufige, ac faran ealle mid gefæde and mid Godes ælmihtiges ege.
 5. And we lærað þæt ælc preost on sinoðe gecyðe
gif heom hwæt derige, and gif him ænig man healice misboden hæbbe, and
fon hi þonne ealle on swilce hit heom eallum gedon beo, and gefilstan to
þæt hit man gebete swa biscop getæce.
 6. And we lærað þæt preosta gehwilc on synoðe gecyðe
gif he on his scriftscire ænigne man wite Gode oferhyre, oððe on
heafodleahtrum yfele befealenne, þe he to bote gebigan ne mæge oððe ne
durre for worldafole.
 7. And we lærað þæt nan sacu þe betweox preostan sy ne
beo gescoten to worldmanna some, ac seman and sibbian heora agenne geferan,
oððe sceotan to ðam biscope gif man þæt nyde scule.
 8. And we lærað þæt ænig preost silfwilles ne
forlæte þa circan þe he to gebletsod wæs, ac hæbbe him þa to
rihtæwe.
 9. And we lærað þæt nan preost oðrum ne ætdo æni
þara þinga þe him to gebirige, ne on hys mynstre, ne on his scriftscire,
ne on his gildscipe, ne on ænig þara þinga þe hym to gebirige.
 10. And we lærað þæt ænig preost ne underfo oðres
scolere buton þæs leafe þe he ær folgode.
 11. And we lærað þæt preosta gehwilc toeacan lare
leornige handcræft georne.
 12. And we lærað þæt ænig gelæred preost ne
scænde þone samlæredan, ac gebete hine gif he bet cunne.
 13. And we lærað þæt ænig forðboren preost ne forseo
þone læsborenan, gif man hit ariht asmeað, þonne syn ealle men anra
gebirda.
 14. And we lærað þæt preosta gehwilc tilige him rihtlice,
and ne beo ænig mangere mid unrihte ne gitsigende massere.
 15. And we lærað þæt preosta gehwilc fulluhtes tiðige
sona swa man his girne, and æghwar on his scriftscire beode þæt ælc
cild sy gefullod binnon <foreign>xxxvii</foreign> nihtum and þæt ænig man to lange
unbiscopod ne wurðe.
 16. And we lærað þæt preosta gehwilc cristendom geornlice
arære and ælcne hæþendom mid ealle adwæsce, and forbeode
wilweorþunga, and licwiglunga, and hwata, and galdra, and manweorðunga, and
þa gemearr ðe man drifð on mistlicum gewiglungum and on friðsplottum
and on ellenum, and eac on oðrum mistlicum treowum and on stanum, and on
manegum mistlicum gedwimerum þe men on dreogað fela þæs þe hi na ne
scoldan.
 17. And we lærað þæt ælc cristen man his bearn to
cristendome geornlice wænige, and him <foreign>pater noster</foreign> and credon tæce.
 18. And we lærað þæt man geswice freolsdagum hæþenra
leoða and deofles gamena.
 19. And we lærað þæt man geswice sunnandæges cypinge
and folcgemota.
 20. And we lærað þæt man geswice higeleasra ræda and
dislicra geræda, and bismorlicra efesunga.
 21. And we lærað þæt man geswice cifesgemanan and lufige
rihtæwe.
 22. And we lærað þæt ælc man leornige þæt he
cunne <foreign>pater noster</foreign> and credon, be þam þe he wille on gehalgodan licgan
oððe husles wyrðe beon, forðam he ne bið wel cristen þe þæt
geleornian nele, ne he nah mid rihte oðres mannes to onfonne æt fulluhte
ne æt biscopes handa, se þe þæt ne cann, ær he hit geleornige.
 23. And we lærað þæt freolsdagum and rihtfæstendagum
æni geflit ne beo betweox mannum ealles to swiðe.
 24. And we lærað þæt man freolsdagum and fæstendagum
forga aðas and ordela.
 25. And we lærað þæt ælc wer forga his wif freolstidum
and rihtfæstentidum.
 26. And we lærað þæt preostas cirican healdan mid ealre
arwurðnesse to godcundre þenunge and to clænan þeowdome, and to nanum
oðrum þingum, ne hi þar ænig unnit inne ne on neaweste ne gaþafian,
ne idele spæce, ne idele dæde, ne unnit gedrync, ne æfre ænig idel,
ne binnan cirictune ænig hund ne cume, ne swyn þe ma, þæs þe man
wealdan mæge.
 27. And we lærað þæt man into circan ænig þingc ne
logige þæs þe þarto ungedafenlic sy.
 28. And we lærað þæt man æt ciricwæccan swiðe
gedreoh sy, and georne gebidde, and æni gedrenc ne ænig unnit þar ne
dreoge.
 29. And we lærað þæt man innan circan ænigne man ne
birige bute man wite þæt he on life Gode to ðam wel gecweme þæt man
þurh þæt læte þæt he sy þæs legeres wyrðe.
 30. And we lærað þæt preost on ænigum huse ne
mæssige buton on gehalgodre cirican, buton hit sy for hwilces mannes
oferseocnesse.
 31. And we lærað þæt preost huru æfre ne mæssige
buton onufan gehalgodon weofode.
 32. And we lærað þæt preost æfre ne mæssige buton
bec, ac beo se canon him ætforan eagum; beseo to gif he wille, þi læs
þe him misse.
 33. And we lærað þæt ælc preost habbe corporalem
þonne he mæssige and subumlem under his alban, and eal mæssereaf
wurðlice behworfen.
 34. And we lærað þæt ælc preost georne tilige þæt
he gode and huru rihte becc hæbbe.
 35. And we lærað þæt ænig mæssepreost ana ne
mæssige þæt he næbbe þone þe hym acweðe.
 36. And we lærað þæt ænig unfæstende man husles ne
abirige, buton hit for oferseocnesse sy.
 37. And we lærað þæt ænig preost anes dæges oftor
ne mæssige þonne þrywa mæst þara þynga.
 38. And we lærað þæt preost hæbbe a geara husl þam
þe þearf sy, and þæt georne on clænnesse healde, and warige
þæt hit na forealdige; gif hit þonne forhealden sy, þæt his man
brucan ne mæge, þonne forbærne hit man on clænum fire, and þa
axsan under weofode gebringe, and bete wið God georne se þe hit forgimde.
 39. And we lærað þæt næfre preost ne geþristlæce
þæt he mæssige buton he eal hæbbe þæt to husle gebirige,
þæt is clæne oflete, and clæne win, and clæne wæter; wa ðam
þe mæssian onginð buton he ælc þara habbe, and wa ðam þe þar
ful þing todeð þonne gelice þam þe Iudeas didon þa hi mængdon
eced and geallan togædere and hit siððan on bismer Criste gebudon.
 40. And we lærað þæt æfre ne gewurðe þæt preost
mæssige and silf þæt husl ne geþicge, ne man gehalgod næfre eft
halgige.
 41. And we lærað þæt ælc calic gegoten beo þe man
husl on halgige, and on treowenum ne halgige man ænig.
 42. And we lærað þæt ealle þa þingc þe weofode neah
beon and to circan gebirgan beon swiðe clænlice and wurðlice behworfene,
and þar ænig þingc neah ne cume, ac geloge man þone haligdom swiðe
arwurðlice; and a sy byrnende leoht on circan þonne man mæssan singe.
 43. And we lærað þæt man ne forgime ænig gehalgod
þingc, ne halig wæter, ne sealt, ne stor, ne hlaf, ne ænig þingc
haliges.
 44. And we lærað þæt æni wifman neah weofode ne cume
þa hwile þe man mæssige.
 45. And we lærað þæt man on rihtne timan tida ringe, and
preosta gehwilc ðonne his tidsang on circan gesece, and þar mid Godes ege
hig georne gebiddan and for eal folc ðingian.
 46. And we lærað þæt mæssepreosta oððe
mynsterpreosta ænig ne cume binnan circan dyre ne binnan weohstealle buton
his oferslipe, ne huru æt þam weofode þæt he þar þenige buton
þare wæde.
 47. And we lærað þæt ænig gehadod man his scare ne
helige, ne hine misefesian læte, ne his beard ænige hwile hæbbe, be
þam þe he wille Godes bletsunge habban and sancte Petres and ure.
 48. And we lærað þæt ealle preostas æt freolsan and
æt fæstenan anræde beon, and ealle on ane wisan beodan þæt hi
folc ne dwelian.
 49. And we lærað þæt ælc fæsten beo mid ælmessan
gewurðad, þæt is þæt gehwa on Godes est ælmessan georne sille,
þonne bið his fæsten Gode þe gecwemre.
 50. And we lærað þæt preostas on ciricþenungum ealle an
dreogan, and beon efenweorðe on geares fæce on eallum ciricþenungum.
 51. And we lærað þæt preostas geoguðe geornlice
læran, and to cræftan teon, þæt hi ciricfultum habban.
 52. And we lærað þæt preostas ælce sunnandæge folce
bodigan and aa wel bisnian.
 53. And we lærað þæt nan cristen man blod ne þicge.
 54. And we lærað þæt preostas folc mynegian þæs þe
hig Gode don sculan to gerihtan on teoðungum and on oðrum þingum,
ærest sulhælmessan <foreign>XV</foreign> niht onufan eastron, and geoguðe teoðunge be
pentecosten, and eorðwestma be <foreign>omnium sanctorum</foreign>, and Romfeoh be Petres
mæssan, and ciricsceat be Martinus mæssan.
 55. And we lærað þæt preostas swa dælan folces
ælmessan þæt hig ægðer don ge God gegladian ge folc to ælmessan
gewænian.
 57. And we lærað þæt preostas sealmas singan þonne hi
ða ælmessan dælan, and þa þearfan georne biddan þæt hig for
þæt folc þingian.
 58. And we lærað þæt preostas beorgan wið oferdruncen
and hit georne belean oðrum mannum.
 59. And we lærað þæt ænig preost ne beo ealascop, ne
on ænige wisan gliwige mid him silfum oðrum mannum, ac beo swa his hade
gebirað, wis and weorðfull.
 60. And we lærað þæt preostas wið aðas beorgan him
georne, and hig eac swiðe forbeodan.
 61. And we lærað þæt ænig preost ne lufige wifmanna
neawyste ealles to swiðe, ac lufige his rihtæwe, þæt is his cirice.
 62. And we lærað þæt æni preost ne stande on leasre
gewitnesse, ne þeofa gewita beon.
 63. And we lærað þæt preost bisæce ordol æfre ne
geæðe.
 64. And we lærað þæt preost wið þegn ne ladige buton
þegnes foraðe.
 65. And we lærað þæt preost ne beo hunta ne hafecere ne
tæflere, ac plegge on his bocum swa his hade gebirað.
 68. And we lærað þæt ælc preost scrife and dædbote
tæce þam þe him andette, and eac to bote filste, and seoce men huslige
þonne heom þearf si and hi eac smerige gif hi þæs girnan, and æfter
forðsiðe georne behweorfe, and ne geþafige ænig unnitt æt þam
lice, ac hit mid Godes ege wislice bebirge.
 69. And we lærað þæt preosta gehwilc ægðer hæbbe
ge fulluhtele ge seocum smyrels, and eac geara sy to folces gerihtum, and
cristendom firðrige georne on æghwilce wisan, and ægðer do ge wel
bodige ge wel bisnige; þonne geleanað him þæt ælmihtig God swa hym
leofost bið.
 70. And we lærað þæt ælc preost wite to cyðanne,
þonne he crisman fecce, hwæt he on gebedum for cyngc and biscop gedon
hæbbe.

END_TEXT
START_TEXT

WCan 1.1.2 (Fowler)
B13.1.1.2.
'Canons of Edgar' (Oxford, Bodleian Library, MS. Junius 121): Fowler 1972, 3-19.



 1. Riht is þæt preostas beon geornlice Gode þeowiende and
ðeniende and for eall cristen folc ðingiende, and þæt hig ealle beon a
heora ealdre holde and gehyrsume, and ealle anræde to gemænre þearfe,
and þæt ælc sy oðrum on fultume and on helpe ge for Gode ge for
worulde, and þæt heo beon heora woruldhlafordum eac holde and getrywe
æfter Godes rihte.
 2. And riht is þæt ælc wurðie oðerne, and hyran þa
gingran georne heora yldrum, and lufian and læran þa yldran georne heora
gingran.
 5. And riht is þæt preostas on sinoðe gif heom hwæt
derige, and gif heom ænig man healice misboden hæbbe, fon hi þonne
ealle on swylce hit hym eallum gedon beo, and gefylstan to þæt man hit
gebete swa bisceop getæce.
 6. And riht is þæt preosta gehwylc on sinode gecyðe gyf he
on his scriftscyre ænine man wite Gode oferhyre, oþðon on heafodleahtrum
yfele befallen, þe he to bote gebigean ne mæge oððe ne durre for
woruldafole.
 7. And riht is þæt nan sacu þe betweox preostum sy ne beo
gescoten to woruldmanna some, ac seman and sibbian heora agene geferan,
oððe sceoton to ðam bisceope gyf man nyde sceole.
 8. And riht is þæt ænig preost sylfwilles ne forlæte
þa cyrican þe he to gebletsod wæs, ac hæbbe þa him to rihtæwe.
 9. And riht is þæt nan preost oðrum ne ætdo ænig
þæra þinga þe him to gebyrige, ne on his mynstre, ne on his
scriftscire, ne on his gyldscipe, ne on ænigum þæra ðinga þe him to
gebyrige.
 10. And riht is þæt ænig preost ne underfo scole butan
þæs leafe þe he ær folgade.
 11. And riht is þæt preosta gehwylc toeacan lare leornige
handcræft georne.
 12. And riht is þæt ænig gelæred preost ne scende þone
samlæredan, ac gebete hine gif he bet cunne.
 13. And riht is þæt ænig forðboren preost ne forseo
þone læsborenan, forðam gif hit man ariht asmeaþ, þonne syn ealle
men anra gebyrda.
 14. And riht is þæt preosta gehwylc tylige him rihtlice, and
ne beo ænig mangeara mid unrihte ne gytsiende massere.
 15. And riht is þæt preosta gehwylc fulluhtes and scriftes
tyðige sona swa man gyrne, and æghwær on his scriftscyre beode þæt
ælc cild sy gefullod binnon <foreign>vii</foreign> nihtum and þæt ænig man to lange
unbiscopad ne wyrðe.
 16. And riht is þæt preosta gehwylc cristendom geornlice
lære and ælcne hæþendom mid ealle adwæsce, and forbeode
wyllweorðunga, and licwigelunga, and hwata, and galdra, and teeowwurðunga,
and stanwurðunga, and ðone deofles cræft þe man dryhð þær man
þa cild þurh þa eorðan tihð, and ða gemearr þe man drihð on
geares niht on mislicum wigelungum and on friðsplottum and on ellenum, and on
manegum mislicum gedwimerum þe men on dreogað fela þæs þe hi ne
sceoldan.
 17. And riht is þæt ælc cristen man his bearn to
cristendome geornlice wenige, and him pater noster and credan getæce.
 18. And riht is þæt man geswice freolsdagum hæðenra
leoða and deofles gamena.
 19. And riht is þæt man geswice sunnandæges cypincge.
 20. And riht is þæt man geswice higleasra wæda and dyslicra
geræda, and bysmorlicra efesunge.
 22. And riht is þæt ælc man leornige þæt he cunne
pater noster and credan, be ðam þe he wille on gehalgodum licgan oþðon
husles wyrðe beon, forðam he ne bið wel cristen þe þæt geleornian
nele, ne he nah mid rihte oðres mannes to onfonne æt fulluhte ne æt
bisceopes handa, se ðe þæt ne can, ær he hit geleornige.
 23. And riht is þæt freolsdagum and rihtfæstendagum ænig
geflit ne beo betweox mannum.
 24. And riht is þæt man freolsdagum and rihtfæstendagum
forga aþas and ordela.
 25. And riht is þæt ælc wer forga his wif freolstidum and
rihtfæstenditum.
 26. And riht is þæt preostas cyrican healdan mid ealre
arwyrðnysse to godcundre þenunge and to clænan þeowdome, and to nanum
oðrum þingum, ne hy þær ænig unnyt inne ne on neaweste ne
geþafian, ne idele spæce, ne idele dæde, ne unnyt gedryh, ne æfre
ænig idel, ne binnan cyrictune ænig hund ne hors ne cume, ne swyn þe
ma, þæs þe man wealdan mæge.
 27. And riht is þæt man into cyrican ænig þing ne logie
þæs þe þærto ungedafenlic sy.
 28. And riht is þæt man æt cyricwæccan swyðe dreoh sy,
and georne gebidde, and ænig gedrync ne ænig unnytt ðær ne dreoge.
 29. And riht is þæt man innan cyrican ænine man ne byrige
butan man wite þæt he on life Gode to ðam wel gecwemde þæt man
þurh þæt læte þæt he sy þæs legeres wyrðe.
 30. And riht is þæt ænig preost on ænigum huse ne
mæssige butan on gehalgodre cyrican, butan hyt sy for hwilces mannes
oferseocnesse.
 31. And riht is þæt preost æfre ne mæssige butan onufan
gehalgodum weofode.
 32. And riht is þæt preost æfre ne mæssige butan bec, ac
beo se canon him ætforan eagum.
 32. Beseo to gyf he wylle, þæ læste him misse.
 33. And riht is þæt ælc preost hæbbe corporale þonne
he mæssige and subumbrale under his alban, and eall mæssereaf wurðlice
behworfen.
 34. And riht is þæt ælc preost tylige georne þæt he
gode and huru rihte bec hæbbe.
 35. And riht is þæt ænig mæssepreost ana ne mæssige,
þæt he hæbbe þone þe him acweðe.
 36. And riht is þæt ænig unfæstende man husles ne
abyrige, butan hit for oferseocnysse sy.
 37. And riht is þæt ænig preost anes dæges oftor ne
mæssige þonne þriwa mæstra ðinga.
 38. And riht is þæt preost a geara husel hæbbe þam þe
þearf sy, and þæt georne on clænnysse healde, and warnige þæt
hit ne forealdige.
 38. Gyf ðonne hit forhealden sy, þæt his man brucan ne
mæge, þonne forbærne hit man on clænum fyre, and ða axan under
weofode gebringe, and bete wið God georne se ðe hit forgyme.
 39. And riht is þæt preost æfre ne geþristlæce
þæt he mæssige butan he eall hæbbe þæt to husle gebyrige,
þæt his clæne oflete, and clæne win, and clæne wæter.
 39. Wa þam þe mæssan onginð butan he ælc þara
hæbbe, and wa þam þe þær ful to deð, forðam he deð þonne
gelice þam ðe Iudeas dydon þa hi mengdon eced and geallan togædere and
hit syððan on bysmor Criste gebudon.
 40. And riht is þæt æfre ne geweorðe þæt preost
mæssige and sylf þæt husel ne þicge, ne man gehalgod husel æfre
eft halgige.
 41. And riht is þæt ælc calic gegoten beo þe man husel on
halgige, and on treowenum ne halgige man ænig, ne nænne man fullige oftor
þonne æne.
 42. And riht is þæt ealle þa ðing þe weofode neah beon
and to cyrcan gebyrian beon swyðe clænlice and wurðlice behworfene, and
ðær ænig þing fules neah ne cume, ac gelogige man þone haligdom
swyðe arwurðlice.
 42. And a sy byrnende leoht on cyrican þonne man mæssan
singe.
 43. And riht is þæt man ne forgyme ænig gehalgod þing, ne
halig wæter, ne sealt, ne stor, ne hlaf, ne gehalgode axan, ne gehalgod oft,
ne ænig þing haliges.
 43. Ac forbærne hit man on clænum fyre, butan his man elles
notian mæge, and ða axan under weofode gebringe.
 44. And riht is þæt ænig wifman neah weofode ne cume þa
hwile þe man mæssige.
 45. And riht is þæt man on rihtne timan tida hrincge, and
preosta gehwylc þonne his tidsang on cyrcan gesece, and ðær mid Godes
ege hi georne gebiddan and for eall folc þingian.
 46. And riht is þæt mæssapreosta nan ne cume gewæpned
binnan cyrican dura, ne binnan weofodstealle butan his oferslope, ne huru æt
ðam weofode þæt he þær þenige butan þære wæde.
 47. And riht is þæt ænig gehadod mann his sceare ne helige,
ne hine misefesian ne læte, ne his beard ænige hwilc hæbbe, be þam
þe he wille Godes bletsunga habban and sancte Petres and ure.
 48. And riht is þæt ealle preostas æt freolsan and æt
fæstenan anræde beon, and ealle on ane wisan beodan þæt hi folc ne
dwelian.
 49. And riht is þæt ælc fæsten beo mid ælmessan
gewurðod, þæt is þæt gehwa on Godes est ælmessan georne sylle,
þonne bið his fæsten Gode gecweme.
 50. And riht is þæt preostas on cyricþenungum ealle an
dreogan, and beon efenforðe ofer geares fæc on eallum cyricþenungum.
 51. And riht is þæt preostas geogoðe geornlice læran, and
to cræftum teon, þæt hy cyricfultum habban.
 52. And riht is þæt preostas ælce sunnandæge folce
bodian and a wel bysnian.
 53. And riht is þæt ænig cristen man blod ne þycge.
 54. And riht is þæt preostas folc mynegian þæs þe hi
Gode don sculon to gerihtum on teoþungum and on oðrum þingum.
 54. And riht is þæt man þisses mynegige to eastrum, oðre
siðe to gangdagum, þriddan siðe to middan sumera þonne bið mæst
folces gegaderod.
 54. Ærest sulhælmessan <foreign>xv</foreign> niht ofer eastran, geogoðe
teoðunge be pentecosten, Romfeoh be Petres mæssan, eorðwæstma be
ealra halgena mæssan, cyricsceat to Martinus mæssan, and leohtgesceotu
þriwa on geare, ærest on easter æfen, and oðre siðe on
candelmæsse æfen, þriddan siðe on ealra halgena mæsse æfen.
 55. And riht is þæt preostas swa dælan folces ælmessan
þæt hi ægðer don ge God gegladian ge folc to ælmessan wenian.
 56. And riht is þæt man betæce ænne dæl preostum,
oþerne dæl to cyricneode, þriddan dæl þam þearfum.
 57. And riht is þæt preostas sealmas singan þonne hy ða
ælmessan dælan, and ða þearfan georne biddan þæt hi for þæt
folc þingian.
 58. And riht is þæt preostas beorgen wið oferdruncen and hit
georne belean oðrum mannum.
 59. And riht is þæt ænig preost ne beo ealusceop, ne on
ænige wisan gliwige mid him sylfum oðrum mannum, ac beo swa his hade
gebyrað, wis and woerðfull.
 60. And riht is þæt preostas wið aþas beorgan heom georne,
and hi eac swyþe forbeodan.
 62. And riht is þæt ænig preost ne stande on leasre
gewitnesse, ne þeofa gewita beo.
 63. And riht is þæt preost bisæce ordol æfre ne
geæþe.
 64. And riht is þæt preost wið þegen ne ladige butan
þegenes foraþe.
 65. And riht is þæt preost ne beo hunta ne hafecere ne
tæflere, ac plege on his bocum swa his hade gebyrað.
 65. Se canon segð gyf hwylc gehadod man on huntaþ fare, gyf hit
bið clerec forga <foreign>xii</foreign> monað flæsc, diacon twa gear, mæssepreost
þreo, bisceop <foreign>vii</foreign>.
 66. And gyf hwylc bisceop oððe mæssepreost oððe ænig
gehadod man hine sylfne rædlice oferdrince, oððe he þæs geswice,
oððe his hades þolige.
 67. And riht is þæt preostas aa gearuwe beon to folces
gerihtum.
 68. And riht is þæt ælc preost scrife and dædbote
tæce þam þe him andette, and eac to bote fylste, and seoce men huslige
þonne heom þearf sy, and eac hy smyrige gif hi þæs gyrnan, and
æfter forðsiðe georne behweorfe, and ne geþafige ænig unnytt æt
þam lice, ac hit mid Godes ege wislice bebyrge.
 68. And riht is þæt ænig preost ne lufige wifmanna neawiste
ealles to swiþe, ac lufige his rihtæwe, þæt is his cyrice.
 68. And riht is gif weofodþen his agen lif be boca tæcincge
rihtlice fadige, þonne sy he fulles þegnscipes wyrþe ge on life ge on
legere.
 68. Gyf he his lif misfadige, wanige his wyrðscipe be ðam þe
seo dæd sy.
 68. Wite, gif he wylle, ne gebyrað him naðor ne to wife ne to
woruldwige, gif he Gode wile rihtlice hyran and Godes lage rihtlice healdan.
 68. Dunstan gedemde þæt se mæssepreost nære, gif he wif
hæfde, ænige oðre lade wyrþe butan eallswa læwede sceolde þe
efenboren wære, gif man mid tihtlan þæne belede.
 68. And riht is gyf weofodþen hine hrihtlice healde, þonne sy
he fulles weres and wurðscipes wyrðe.
 68. And gyf hit gewurðe þæt man mid tihtlan and mid
uncræftum sacerd belecge þe regollice libbe, and he hine sylfne wite þas
clæne, mæssige gyf he durre, and ladige on þam husle, hine sylfne æt
anfealdre spræce; æt ðryfealdre spræce ladige gif he durre, eac on
þam husle, mid twam his gehadan.
 68. Gif man diacon tihtlige, þe regollice libbe, anfealdre
spræce, nime twegen his gehadan and ladige hine mid þam, and gif man hine
tihtlige ðryfealdre spræce, nime six his gehadan and ladige mid þam, and
beo he sylf seofeða.
 68. And gif man folciscne mæssepreost mid tihtlan belecge þe
regollif næbbe, ladige hine swa diacon þe regollife libbe.
 68. And gyf man freondleasne weofodþen mid tihtlan belecge þe
aðfultum næbbe, ga to corsnæde, and ðær þonne æt gefare
þæt þæt God wylle, butan he on husle ladian mote.
 68. And gif man gehadodne mid fæhðe belecge, and secge
þæt he wære dædbana, ladige mid his magum þe fæhða motan mid
beran oððe fore betan.
 68. And gyf he sy mægleas, ladige mid geran oððe on
fæstan fo, gif he þæt þurfe, and ga to corsnæde, and þæræt
gefare swa swa God ræde.
 69. And riht is þæt preosta gehwylc ægþer hæbbe ge
fulluhtele ge seocum smerels, and a gearu sy to folces gerihtum, and cristendom
fyrðrige georne on æghwylce wisan, and ægðer do ge wel bodige ge wel
bysnige, þonne geleanað him þæt God ælmihtig swa him leofost bið,
amen.

END_TEXT
START_TEXT

WCan 1.2 (Torkar)
B13.1.2.
Related Text, 'Canons of Edgar 14-16' (Cambridge, University Library, MS. Ii.1.33, fols. 219v-222r): Torkar transcript, edited from MS.



 1. Ne beode we nanum mannum nane niwe bebodu, ac do gehwa hu him
sylfum gebeorhlicost þince.
 2. Gif he þyllicum bysenu & larum fuligan nele, be þam ðe
god cwæð: <foreign>Quos spernit me spernit et quos audit, me audit</foreign> þæt is
þe ðe minne þeowan forsyhð, þonne he him teala læreð & riht
þe forbogað god sylfne.
 6. & þe ðe godes þeowan gehyrsumað, þonne hi wisdom
& godes lara tæcað.
 7. Þonne hyrað hig gode sylfum forþan þe godes þeowa is
godes speliend on þisum life þonne he godes folce godes riht manað &
segð & byt þæt hi rihtlice for gode heora lif libban.
 10. Hwæt þas þeofas oft & þa reþan reaferas þe
unrihtlice þurh deofles lare strudiað oðra manna æhta & heora yrfe
stelað wenað þæt hi hit næfre agyldan ne þurfan gif hi hit her
magon for myrþrigan mid man aþum & mid heora lotwrencum.
 15. Þonne wenað hi soðlice & on heora gebærum tellað
þæt hi hit habban wið god gebet & bediglod & lætað heom
eaþelice embe þæt & prutlice oft on heora druncen swylces gylpað.
 18. Ac ic wat þeah hwæþere untwylice þæt hi earmlic
& ungeendolic wiðerlean habban sceolan heora wohlican gestreones &
þæs deoflican gylpes swa swa þis halige gewrit her segð.
 22. Þonne hi æfre æfter heora forðsiðe sorhfulle
standað on þære deopan helle on cyle & on hæton & on
þære byrnendan racenteage þæt him þa wiðerlean wraðe
forgyldað.
 25. Þonne ða deofla þe hig ær on hyra life to swylcum
tyhtan & forspeonan & settað embe hwile on ufan þære byrnendan
þele þe ðas gegearcod is.
 27. Þy þele is eall atimbrod mid ættrenum wilum &
scearpum tindum & him standað beforan ealle his mandæda & his
unriht feohgestreon & hi hit wyllað þonne agifan þam þe hit ær
ahton.
 31. Ac hi hit him me magon befæston, ne hi nyton hu, ne hi hit
ne magon hym mid nanum þingon forgyldon, buton mid him sylfum on þam wic
weallendan seaðe.
 33. Þar hi sceolan on beon gewislice beduppede up oð þone
muð eallne weg þa þriddan tide þæs dæges.
 35. Ofer þam seaþe þære hellican susle & þæra
deoflica tintregena sitt seo ealde hellwyrigend, & heo æfre scyfð
swiðe biterlice þa earman sawla into þam picweallendan seaðe mid hyre
irenan force þeo byð æfre byrnende.
 39. & oðre hwile þonne hi man up tyhð of þam grimlican
seaðe.
 40. Þonne læt me hi eft þærrihte to þære
foresædan þele þeo is eall aplantod mid ættrenum wilum eallswa
þicce swa iles byrsta & hi sceolon þar on ufan sittan swiðe unsofte
þriddan dæl þæs dæges & þriddan dæl þære nihte for
heora ærgewyrhtum.
 45. Cunnian þonne bealdlice hu wel him licie þeo byrnende
þelu & þa hatan tindas onto ridenne be þam þe him ær licodon
oðra manna hengestas to stelenenne.
 47. Þonne sceolon hi eac standan on þære fyrenan racenteage
gebundenne swiðe breowlice on gangendra wulfa gelicnysse.
 50. Þar hi sceolan beon stund mælum on heora gewrixle forþam
ðe hi her ær on life on heora mode beoð winnende & wedende swa þa
strudendan & þa bitendan wulfas.
 53. Hwæþere ic wene þonne þæt hym eallinga þeo
byrnende racenteah swa wel ne licie swa him her doð heora latteaga þe hi
oðra manna hors & yrfe mid wriðan andlæddan.
 56. Þyllice wita witodlice & oðra ungelice þe on helle
synd þam synfullum gegearcode, and synde nu to forbugenne & to warnienne
þurh synna geswicennysse, & byð to scunigenne eallum cristenum mannum
ge þam rican ge þam heanan, ge þam gehadodan, ge þam læwedan swa us
godes bec æghwar lærað on halgum gewritum.
 62. Þi us is mycel þearf þæt we us georne scyldan þa
hwile þa we þæt andgyt habbað and hæle & strengþe wið
deofla searocræftum & don æfre good swa we oftost magon be ure mihte
& mæþe, swa swa god iu þurh þonne witegan dauid bead & þus
cwæð: <foreign>Declina a malo & fac bonum</foreign> buh æfræ fram yfele & do
god swa þu oftost mage.
 67. We specað embe godes riht & embe ure sawle þearfe for
þi þæt ge heonan forð beon þe rotran & þe wærrar on godes
gehealdsumnesse & on godum þeawum ægþer ge for gode ge for worulde.
 71. Forþan þe we synde godes bydelas þonne we godes geban
beodað.
 72. Gif we hit forsuwiað & forgyme leasiað ne byð us na
geborgen wið god witege to soþan þæt we us sylfe alufað þonne we
eow godes lare bodiað & godes riht secgað.
 75. & ge soðlice beoð scyldige wið god gif ge þurh
gymeleaste forgitað & forbicgað gode to teonan þa þing þe we eow
tæcað to donne & to healdenne.
 78. Gif ge lustlice & eadmodlice godes lare hlystan wyllað,
& swa full & swa forð ge mid mode ge mægne gefyllan swa ge fyrmest
magon, þonne forgifð eow god on heofena rice ece reste to edleane & ece
myrhþe eowres geswinces, & gif ge nellað, þonne sculan ge hit wraþe
gebicge.
 82. We habbað on þysum cwyde of tæwe gehrewod embe halige
ælmyssan þe man godes þances ægþer ge to cyrican ge earmum mannum
for godes lufan don sceal.
 85. Nu syndo fela cynna ælmyssan þeah man ealle to cyrican don
ne magon æt anum sæle; on ælcere stowe man mæg godes willan þurh
ælmessan wyrcan & þurh oþre goode dæda.
 89. Mycel ælmesse byð þæt man manfullige & to
fulluhte nime, & swa þonne hæþenan deoflum ætbrede.
 91. & mycel ælmysse byð þæt man geongum men wisdom
lære & hine for his dysige gelome beswinge oþ þæt he wis by &
ælmysse byð eac þæt man mid mæssan & mid oðrum halgum
gebedum for eall cristen folc ægþer ge for þa þe synd forðfarene of
þisum life gefor þa þe on life synde.
 96. Forþan nis nan ælmyssan on þisum life þes þe us bec
secgað swa mære ne swa good swa is þeo halige mæsse gif man aþer
singð oððe for cwicne man oððe for deadne.
 99. & þæt is mycel ælmesse þæt man cyrican
arære & þæt man þarto land are gesylle þe him to anhagie gode
to lafe & cyrican botie & bricge gewyrce ofer deope wæter & ofer
fule wegas.
 102. & dæl godes þances georne þæt þæt he habbe
butan idelum gylpe swa him onhagie.
 104. & mid forespæce helpe wudewum & steopcildum &
ælþeodigum mannum & fede þearfan & scrude, husie ge eac &
fyrige, baþige, & beddige, & him sylfum to þearfe gelome
gebedrædene begite on mæssan & on sealmsange & teoþige godes
þances eall þæt he habbe.
 108. & wege hine sylfne swa hine oftost onhagie & halige
stowe gegrete mid leohte & mid oðre ælmyssan & gife his hus hleow
& mete gif he habbe & seoce men geneosige & sarig mode gefrefrige
& deade he byrige on godes cyricheige.
 113. & gif he ænigum men gewealdes ahwar abulge, forgife hit
for godes lofe.
 115.  We ne magon nu þe ealle ælmessan anemnige ac is eow nu
bidde þæt ge þis spel georne smeagon & godes willan gewyrcan swa ge
oftest magon þæt he eow þurh gode dæda to heofenan gelæde.
 118. Georne we witon þæt gode licað swa man mare for his
lufe to gode gedeð swa he maran mede onfehð æt urum drihtne hælende
criste, & he us gelæt to heofena rice æfter urum forðsiðe gif we
his willan her wyrcað.
 123. Nu agan we mycele þearfe þæt we hine lufie; þonne
lufað he us mid eallum his halgum on hefenum.
 124. Sy him lof & wuldor a on ecnesse; Amen.

END_TEXT
START_TEXT

WPol 2.1.1 (Jost)
B13.2.1.1.
'Institutes of Polity' (Oxford, Bodleian Library, MS. Junius 121): Jost 1959, 39-164.



 1. Be heofonlicum cyninge.
 1. <foreign>In nomine domini.</foreign> An ic ece cyning, wealdend and wyrhta ealra
gesceafta.
 2. He is on riht cyning and cyninga wuldor and ealra cyninga betst,
þe æfre gewurde oððe geweorðe.
 3. Him symble sy lof and wuldor and ece wyrðmynt a to worulde,
Amen.
 4. Be eorðlicum cyninge.
 4. Cristenum cyninge gebyreð on cristenre þeode, þæt he
sy, ealswa hit riht is, folces frofer and rihtwis hyrde ofer cristene heorde.
 5. And him gebyreþ, þæt he eallum mægne cristendom
rære and Godes cyrican æghwær georne fyrðrie and friðie.
 6. And eall cristen folc sibbie and sehte mid rihtre lage, swa he
geornost mæge and ðurh ælc þing rihtwisnesse lufie for Gode and for
worulde.
 7. Forðam þurh þæt he sceall sylf fyrmest geþeon and his
þeodscipe eac swa, þe he riht lufie for Gode and for worulde.
 8. And him gebyreð, þæt he geornlice fylste þam, ðe riht
willan, and a hetelice styre þam, ðe þwyres willan.
 9. He sceal mandæde menn þreagan þearle mid woruldlicre
steore, and he sceal ryperas and reaferas and ðas woruldstruderas hatian and
hynan and eallum Godes feondum styrnlice wiðstandan.
 10. And ægðer he sceal beon mid rihte, ge milde ge reþe,
milde þam godum and styrne þam yfelum.
 11. Ðæt bið cynincges riht and cynelic gewuna, and þæt
sceal on þeode swyðost gefremian.
 12. La, þurh hwæt sceal Godes þeowum and Godes þearfum
frið and fultum cuman butan þurh Crist and þurh cristenne cyning?
 13. Þurh unwisne cyning folc wyrð geyrmed for oft, næs
æne, for his misræde.
 14. Þurh cynincges wisdom folc wyrð gesælig and gesundful
and sigefæst.
 15. And ðy sceal wis cyning cristendom and cynedom miclian and
mærsian, and a he sceal hæþendom hindrian and hyrwan.
 16. He sceal boclarum hlystan swyðe georne and Godes beboda
geornlice healdan and gelome wið witan wisdom smeagan, gif he Gode wile
rihtlice hyran.
 17. And gif hwa to þam strec sy ahwær on þeode, þæt
riht nelle healdan swa swa he sceolde, ac Godes lage wyrde oððe folclage
myrre, þonne cyðe hit man þam cyninge, gif man þæt nyde scyle, and
he þonne sona ræde embe þa bote and gewylde hine geornlice to ðam,
þe his þearf sy, huru unþances, gif he elles ne mæge.
 18. And do, swa him þearf is, clænsige his þeode for Gode
and for worulde, gif he Godes mildse geearnian wille.
 19. And smeage gelome, hwæt him sy to donne and hwæt to
forganne after Godes rihte.
 20. And þanan him sceal swyðost æfre arisan word and
weorðscipe ægðer ge on life ge æfter life, þæt he Godes riht
lufie and unriht ascunie and godcunde lare georne gehyre oft and gelome him
sylfum to þearfe.
 21. Forþam sona unstrangað, se þe lytel hafað lichamlices
fostres, and se ðe seldan hafað gastlicne foster, sona hit his sawle
derað swiðe þearle.
 22. Ac se byð gesælig, þe godcunde lare oftost gehyreð and
geornlicast healdeþ.
 23. Be cynedome.
 23. Eahta sweras syndon, þe rihtlicne cynedom trumlice
upwegað.
 24. Soðfæstnys, Modþwærnes, Rumheortnes,
Rædfæstnes, <foreign>Ueritas, Patientia, Largitas, Persuasibilitas,</foreign> Egesfulnes,
Fyrðringnes, Lihtingnes, Rihtwisnes, <foreign>Correctio malorum, Exultatio bonorum,
Leuitas tributi, Equitas iudicii</foreign>.
 25. And seofon þing gedafeniað rihtwisum cyninge.
 26. An ærest, þæt he swyðe micelne Godes ege hæbbe,
and oðer, þæt he æfre rihtwisnesse lufige.
 27. And ðridde, þæt he eadmod sy wið gode, and feorðe,
þæt he stiðmod sy wið yfele.
 28. And fifte, þæt he Godes þearfum frefrige and fede.
 29. And syxte, þæt he Godes cyrcan fyrðrige and friðige.
 30. And seofoðe, þæt he be freondan and be fremdan fadige
gelice on rihtlican dome.
 31. Be cynestole.
 31. Ælc riht cynestol stent on þrym stapelum, þe fullice
ariht stent.
 32. An is Oratores, and oðer is Laboratores, and ðridde is
Bellatores.
 33. Oratores sindon gebedmen, þe Gode sculan þeowian and
dæges and nihtes for ealne þeodscipe þingian georne.
 34. Laboratores sindon weorcmen, þe tilian sculon, þæs ðe
eall þeodscype big sceall libban.
 35. Bellatores syndon wigmen, þe eard sculon werian wiglice mid
wæpnum.
 36. On þyssum ðrym stapelum sceall ælc cynestol standan mid
rihte on cristenre þeode.
 37. And awacie heora ænig, sona se stol scylfð, and fulberste
heora ænig, þonne hrysð se stol nyðer, and þæt wyrð þære
þeode eall to unþearfe.
 38. Ac staþelige man and strangie and trumme hi georne mid
wislicre Godes lare and mid rihtlicre woruldlage, þæt wyrð þam
þeodscype to langsuman ræde.
 39. And soð is, þæt ic secge, awacie se cristendom, sona
scylfð se cynedom, and arære man unlaga ahwar on lande oððe unsida
lufige ahwar to swiðe, þæt cymð þære þeode eall to unþearfe.
 40. Ac do man, swa hit þearf is, alecge man unriht and rære up
Godes riht, þæt mæg to þearfe for Gode and for worulde, Amen.
 41. Be ðeodwitan.
 41. Cyningan and bisceopan, eorlan and heretogan, gerefan and
deman, larwitan and lahwitan gedafenað mid rihte for Gode and for worulde,
þæt hi anræde weorðan and Godes riht lufian.
 42. And bisceopas syndon bydelas and Godes lage lareowas, and hi
sculan riht bodian and unriht forbeodan, and se þe oferhogige, þæt he
heom hlyste, hæbbe him gemæne þæt wið God sylfne.
 43. And gif bisceopas forgymað, þæt hi synna ne styrað ne
unriht forbeodaþ ne Godes riht ne cyþað, ac clumiað mid ceaflum,
þær hi sceoldan clypian, wa heom þære swigean.
 44. Be þam spræc se witega and grimlice þus cwæð.
 45. <foreign>Hec dicit dominus, Si non adnuntiaueris iniquo iniquitatem
suam, sanguinem eius de manu tua requiram</foreign>.
 46. Gif þu þam synfullan nelt cwæð ure drihten synna
gestyran and unriht forbeoden and ðam manfullan mandæda cyðan, þu
scealt þa sawle bitere forgyldan.
 47. Ðis mæg to heorthoge æghwylcum bisceope beþence hine
georne be þam, þe he wylle.
 48. And se þe nele Godes bodan hyran mid rihte ne godcundre lare
gyman, swa he sceolde, he sceall hyran feondan, gyf he nele freondan.
 49. Forþam se bið Godes oferhoga, þe Godes bodan oferhogað,
ealswa Crist sylf on his godspelle swytolice sæde, þa þa he þus
cwæð.
 50. <foreign>Qui uos audit, me audit et qui uos spernit, me spernit</foreign>, He
cwæð, se ðe eow hyreð me gehyreð, and se þe forhogað eow, me he
forhogað.
 51. Eala, swær is seo byrðen, þe Godes bydel beran sceall,
gif he nele georne unriht forbeoden.
 52. Forðam þeh he sylf tela do and oðer man misdo, þæt
him sceall gederian, and gif he nele styran.
 53. And þeh Godes bydel misdo, ne beseo man na þærto, ac
gyme his lare, gif he tela lære, swa swa Crist lærde, þæt man don
sceolde, þa þa he on his godspelle swutolice þus cwæð.
 54. <foreign>Que hi dicunt, facite, que autem faciunt, facere nolite,</foreign> He
cwæð, fyliað heora larum and na heora synnum.
 55. Ne sceal ænig man æfre for bisceopes synnum hine sylfne
forgyman, ac fylige his lare, gif he wel lære.
 56. And la, leofan men, doð, swa ic bidde, butan gebelge,
hlystað, hwæt ic secge.
 57. Ic wat swyðe georne me sylfne forworhtne wordes and dæde
ealles to swyðe, ne dear þeah for forswygian mid ealle Godes ege fela
þara þinga, þe dereð þisse þeode.
 58. <foreign>Item de episcopis.</foreign> Bisceopas sculan bocum and gebedum
fyligean and dæges and nihtes oft and gelome clypian to Criste and for eall
cristen folc þingian georne.
 59. And hi sceolan leornian and rihtlice læran and ymb folces
dæda geornlice smeagan.
 60. And hi scylan bodian and bysnian georne godcunde þearfe
cristenre þeode.
 61. And ne scylan hyg ænig unriht willes geþafian ac to
ælcan rihte geornlice fylstan.
 62. Hy sculan Godes ege habban on gemynde and ne eargian for
woruldege ealles to swyðe.
 63. Ac bodian hy symle Godes riht georne and unriht forbeodan,
gyme, se þe wille.
 64. Forðam wace bið se hyrde funden to heorde, þe nele þa
heorde, þe he healdan sceal, huru mid clypunge bewerian, butan he elles
mæge, gif þær hwylc þeodsceaþa sceaþian onginneþ.
 65. Nis nan swa yfel sceaþa, swa is deofol sylf; he bið aa ymbe
þæt an hu he on manna sawlum mæst gesceaþian mæge.
 66. Þonne motan þa hyrdas beon swiþe wacore and geornlice
clypiende, þe wið þone þeodsceaðan folce scylan scyldan.
 67. Þær syndon bisceopas and mæssepreostas, þe godcunde
heorde gewarian and bewerian scylan mid wislican laran, þæt se wodfreca
werewulf to swiðe ne toslite ne to fela ne abite of godcundre heorde.
 68. And se þe oferhogie, þæt he heom lyste, hæbbe him
gemæne þæt wið God sylfne.
 69. Eala, fela is swaþeah þæra þe hwonlice gymað and
lythwon reccað embe boca beboda oððe bisceopa lara.
 70. And eac embæ bletsunga oððe unbletsunga leohtlice
lætað and na understandaþ swa swa hy sceoldan, hwæt Crist on his
godspelle swutollice sæde, þa þa he þus cwæþ.
 71. <foreign>Qui vos audit, et reliqua, Et item, Quodcumque ligaueritis et
cetera. </foreign> <foreign>Et item, Quorum remiseritis peccata, remittuntur eis et cetera.</foreign>
<foreign>Alibi etiam scriptum est, Quodcumque benedixeritis, et cetera.</foreign> <foreign>Et psalmista
terribiliter loquiter dicens, qui noluit benedictionem, prolongabitur ab eo</foreign>.
 75. Swylc is to beþencenne and wið Godes yrre to warnienne
symle.
 76. Nu lære we eac georne manna gehwylcne, þæt he Godes
larum and his lagum fylgie, þonne geearnað he him ece myrhðe.
 77. <foreign>Item.</foreign> Bisceopes dægweorc, ðæt bið mid rihte his
gebedu ærest and ðonne his bocweorc, ræding oððon rihting, lar
oððon leornung.
 78. And his cyrictida on rihtlicne timan a be þam þingum, þe
þærto gebyrige.
 79. And þearfena fotþweal and his ælmesgedal and
weorcwisung, be ðam þe hit neod sy.
 80. Eac him gerisað handcræftas gode, and þæt man on his
hirede cræftas begange, huru þæt ðær ænig to idel ne wunige.
 81. And eac him gerisð wel, þæt he on gemote oft and gelome
godcunde lare dæle þam folce, þe he þonne mid sy.
 82. <foreign>Item.</foreign> A gerist bisceopum wisdom and wærscype and þæt
þa habban weorðlice wisan, þa þe heom fylian, and þæt hy
sundorcræfta sumne eac cunnen.
 83. Ne geriseð ænig unnytt æfre mid bisceopum, ne doll ne
dysig ne to oferdruncen ne cildsung on spæce ne idel gegaf on ænig wisan
ne æt ham ne on siðe ne on ænigre stowe.
 84. Ac wisdom and wærscipe gedafeniað heora hade, and
gedrihþa gerisaþ þam, ðe heom fyliað.
 85. Be eorlum.
 85. Eorlas and heretogan and ðas worulddeman and eac swa gerefan
agan nydþearfe, þæt hi riht lufian for Gode and for worulde.
 86. And nahwar þurh undom for feo ne for freondscype forgyman
heora wisdom, swa þæt hi wendan unriht to rihte oðþon undom deman
earmum to hynþe.
 87. Ac a hy sculan cyrican ofer ealle oðre þing wyrðian and
werian, and wudewan and steopcild hy sculon retan, þearfena helpan and
þeowetlingan beorgan, gif hi Godes willan rihte willað wyrcan.
 88. And þeofas and ðeodsceaðan hy scylan hatian and ryperas
and reaferas hy sculan hynan, butan hy geswican.
 89. And symle hy sculon unriht swyðe ascunian.
 90. Forþam soð is, þæt ic secge, gelyfe, se þe wille.
 91. Wa þam, þe woh drifð ealles to lange, butan he geswice;
witodlice he sceall drefan dimne and deopne hellewites grund, helpes
bedæled.
 92. Ac to lyt is þara þe þæt understanda, swa swa man
sceolde, ac God hit gebete.
 93. Ac do freonda gehwylc, eallswa hit þearf is, warnige hine
georne and beorge him sylfum, þæt he God ne abelge ealles to swyðe, ac
cweme his drihtne mid rihtlicre dæde.
 94. Be Gerefan.
 94. Riht is, ðæt gerefan geornlice tylian and symle heora
hlafordan strynan mid rihte.
 95. Ac nu hit is geworden ealles to swyðe, syððan Eadgar
geendode, swa swa God wolde, þæt ma is þæra rypera þonne rihtwisra,
and is earmlic ðing, þæt ða syndon ryperas, þe sceoldan beon hyrdas
cristenes folces.
 96. Hy rypað þa earman butan ælcere scylde oðre hwile and
hynað þa heorde, þe hi sceoldan healdan, and mid yfelan holan earme men
beswicað.
 97. And unlaga rærað on æghwylce wisan earmum to hynþe
and wydewan bestrypað oft and gelome.
 98. Ac hwilum man ceas wislice þa men on þeode folce to hyrdum,
þe noldan for woruldsceame ne ne dorstan for Godes ege ænig ðing swician
ne strynan on unriht, ac stryndan mid rihte.
 99. And syððan hit man sohte be þam ealra geornast, þe
nearwlicast cuðan swician and befician and mid leasbregdum earmum mannum
derian and of unbealafullum raþost feoh geræcan.
 100. Syððan man gremede God swyðe þearle oft and gelome.
 101. And wa þæs gestreones þam þe his mæst hafaþ on
unriht gestryned, butan he geswice and ðe deoppor gebete for Gode and for
worulde.
 102. Be sacerdum.
 102. Sacerdas sculan on heora scriftscirum wislice and wærlice
lædan and læran þa godcundan heorda, þe hi healdan sculan.
 103. Ægðer hi sculan, ge wel bodian ge wel bysnian oðrum
mannum.
 104. And ægþer hi scylon æt Godes dome gescead agyldan, ge
heora sylfra dæda ge ealles þæs folces, þe hi to Godes handa healdan
sceolan.
 105. And gyf hi aht gedon scylon, ne magon hi wandian naþer ne
for ege ne for lufe æniges mannes, þæt hi riht ne bodian and unriht
forbeodan.
 106. Wace byð se hyrde æt falde nyt, þe nele þa heorde,
þe he healden sceal, midhreame bewerian, butan he elles mæge, gif þær
hwylc þeodsceaða sceaðian onginneð.
 107. Nys nan swa yfel sceaða, swa is deofol sylf, he bið aa
embe þæt an, hu he on manna sawlum mæst gesceaþian mæge.
 108. Þonne motan þa hyrdas beon swyðe wacore and georne
clypiende, þe wið þone þeodsceaþan folce gescyldan sculan.
 109. Þæt syndon bisceopas and mæssepreostas, þe godcunde
heorde gewarian and bewerian sculon mid wislicre lare.
 110. Ðy he ne mæg wandian, gyf he him sylfum gebeorgan sceall,
naþor ne for lufe ne for ege, þæt he mannum þæt rihtteste ne
secge.
 111. Ne mæg he wandian naðor ne for heanum ne for ricum,
forðam ne deþ he naht, eargie he oðþon hine forsceamige, riht to
spreconne.
 112. Earme gefæreð he, gif þurh his hnescnysse seo heord
forwurð, þe he healdan sceall, and he sylf forð mid.
 113. Ðeah ure heorda hwylc an sceap forgyme, we willað,
þæt he hit forgylde.
 114. And hwæt gefarað þonne æt Godes egeslican dome þa
hyrdas, þe ne cunnon gehealdon þa godcundan heorde, þe Crist mid his
agenum life gebohte, and þe hi healdon sceoldan, gif hi cuðan?
 115. Ac naþor þurh larleaste hi ne cunnon ne lædan, ne
læran, ne lacnian hi rihtlice.
 116. Mid hwam wene we, forgyldað hi hi þonne?
 117. Wa heom þonne, þæt hi æfre underfengon, þæt hi
gehealdon ne cuðon.
 118. La, hu mæg blind man oðerne lædan; Hu mæg
unlæred dema oðerne læran?
 119. Wa þam witodlice, þe godcunde heorde underfehð and
naþer gehealdan ne can, ne hine sylfne ne þa heorde, þe he healdan
sceolde, and wyrs þam, þe can and nele.
 120. Eala, eala, fela is þæra, þe sacerdhades on unriht
gyrnað, swa hit þincan mæg, swyðost for idelum gylpe and for gitsunge
woruldgestreona, and ne cunnon na, þæt hy cunnon sceoldan.
 121. Be þam cwæð se witega and ðus cwæð, <foreign>Ue
sacerdotibus qui comedunt peccata populi et reliqua.</foreign> Wa þam sacerdum, he
cwæð, þe fretað and forswelgað folces synna.
 123. Þæt syndon þa, ðe nellað oððe ne cunnon
oððon ne durron folc wið synna gewarnian and synna gestyran, ac gyrnað
þeah heora sceatta on teoþungum and on eallum cyricgerihtum.
 124. And naðor ne hi mid bysnungum wel ne lædað, ne mid
bodungum wel ne lærað, ne mid dædbotum wel ne lacniað, ne mid
gebedrædenne fore ne þingiað.
 125. Ac læccað of manna begeatum, loc hwæt hi gefon magan,
eallswa gyfre hremnas of holde doð, þær þær hi to magon.
 126. Hit is ealles þe wyrse, syððan hy hit ealles habbað,
þonne ne ateoð hi hit na, swa swa hi sceoldan, ac glencgað heora wif mid
þam, þe hi weofoda sceoldan.
 127. And maciað eall heom sylfum to woruldwlence and to idelre
rence, þæt hi Gode sceoldan don to weorðunge on cyriclicum þingum
oððon on earmra manna hyððum oððon on hernumenra bygenum.
 128. Oððon on sumum þingum þe mihte to langsumere ðearfe
ægðer ge heom sylfum ge eac þam, þe heom on Godes est heora þing
syllað.
 129. Þonne is mycel þearf, þæt se þe ær ðissum
misdyde, þæt he heononforð hit georne gebete.
 130. Forðam understande, se þe cunne, mycel is and mære,
þæt sacerd ah to donne folce to þearfe, gif he his drihtne gecwemð mid
rihte.
 131. Mycel is seo halsung and mære is seo halgung, þe deofla
afyrsað and on fleame gebringað, swa oft swa man fullað oðþon husel
halgað.
 132. And englas þær hwearfiað and ða dæda beweardiað
and ðurh Godes mihta þam sacerdum fylstað, swa oft swa hi Criste
þeniað mid rihte.
 133. And swa hi doð symle, swa oft swa hi geornlice inneweardre
heortan clypiað to Criste and for folces neode þingiað georne.
 134. And þi man sceall for Godes ege mæþe on hade gecnawan
mid gesceade.
 135. La leof, deope us is beboden þæt we geornlice mynegian
and læran scylan, þæt manna gehwylc to Gode buge and fram synnum
gecyrre.
 136. Se cwyde is swyðe egeslic, þe God þurh þone witegan be
þam cwæð, þe Godes folce riht bodian sculon, þæt syndon bisceopas
and mæssepreostas.
 137. He cwæð be þam, <foreign>Clama, ne cesses, quasi tuba et
reliqua</foreign>, Clypa hlude and ahefe up ðine stemne swa hlude swa byme and gecyð
minum folce, þæt hit fram synnum gecyrre.
 138. Gif ðu þonne þæt ne dest, ac forswugast hit and nelt
folce his þearfe gecyðan, þonne scealt ðu ealra þæra sawla on
domesdæg gescead agyldan, þe þurh þæt losiað, þe hi nabbað
þa lare and ða mynegunge, þe hi beþorftan.
 139. Þes cwyde mæg beon swyðe gemyndelic eallum þam, þe
to ðam gesette syn, þæt hi Godes folce riht bodian sculan.
 140. And folc ah eac mycele þearfe, þæt hi wære beon
þæs cwydes þe þæræfter gecweden is; he cwæð, se witega,
æfter þam.
 141. Gif ðu folce riht bodast and ðu hit gebigean ne miht to
rihte, þonne gebyrhst ðu þeh þinre agenre sawle and se þe woh drifð
and geswican nele, he sceal habban þæs ece wite.
 142. Þæt is, þæt hi þonne sceolan to helle faran mid
sawle and mid lichoman and mit deofle wunian on hellewitum.
 143. Wa þam, þe þær sceall wunian on witum; him wære
betere, þæt he næfre on weorulde man ne gewurde, þonne he gewurde.
 144. Nis se man on life, þe areccan mæge ealle þa yrmða,
þe se gebidan sceall, se ðe on þa witu ealles behreoseð, and hit is
ealles þe wyrse, þe his ænig ende ne cymð næfre to worulde.
 145. Be gehadedum mannum.
 145. Gehadedum mannum gebyreð ælc clænnes, forðam þe hi
sculon eallum oðrum mannum ælce unclænnesse forbeodan; and ælce
clænesse, gif hi riht doð, hi sculon be heom sylfum geornost gebysnian.
 146. Þonne is hit swyþe egeslic, þæt ða þe sceoldan
eallum cristenum mannum riht bodian and eac wel bysnian, þæt hi syn sume
gewordene bysen to forwyrde swyðor þonne to þearfe.
 147. Þæt syndon þa æwbrecan, þe þurh healicne had
ciricæwe underfengan and syððan þæt abræcan.
 148. Nis nanum weofodþene alyfed, þæt he wifian mote, ac is
ælcum forboden.
 149. Nu is þeah þæra ealles to fela, þe þone æwbryce
wyrcað and geworht habbað.
 150. Ac ic bidde for Godes lufan and eac eornostlice beode,
þæt man þæs geswice.
 151. Læwedum men is ælc wif forboden, butan his rihtæwe,
gehadode syndon sume swa þurh deofol beswicene, þæt hi wifiað on
unriht and forwyrcað hi sylfe þurh ðone æwbryce, þe hi on wuniað.
 152. Ac ic bidde georne, þæt man þæs morðes
heononforð georne geswice.
 153. Cyrice is sacerdes æwe.
 154. Constantinus, se mæra casere, gesamnode swyðe mycelne
sinoð on þære ceastre Nicea for trymmincge rihtes geleafan.
 155. On ðam sinoðe wæron <foreign>CCC</foreign> and <foreign>XVIII</foreign> biscopa of
manegum leodscipum gegaderode, and hi þær geswuteloden rihtne geleafan.
 156. And gesettan þa þæs to swutelunge þone
mæssancredan, þe man wide singð, and cyricþenunga heo fægere
gedihtan and mænige oðre þing ægþer ge be Godes þeowum ge be Gode
sylfum.
 157. Hy cwædon þær ealle anrædlice, þæt hit riht
wære, gif weofodþen, þæt is biscop oððe mæssepreost oððe
diacon, gewifode, þæt he þolode æfre his hades and amansumod wurde,
butan he geswice and ðe deoppor gebete.
 158. Feower synoðas wæron gesamnode for rihtan geleafan ymbe
þa halgan þrynnysse and ymbe Cristes menniscnesse.
 159. Se forma wæs on Nicea and se oðer wæs syððan on
Constantinopolim, þær wæron <foreign>CL</foreign> biscopa.
 160. Se ðridda wæs on Effesum, <foreign>CC</foreign> biscopa, and se feorða
wæs on Calcedonea, fela biscopa ætgædere.
 161. And ealle hi wæron anræde æt eallum þam ðingum,
þe man on fruman on Nicea gesette, and ealle hi forbudon æfre ælc
wiflac weofodþenum.
 162. Ðencan ða nu, þe to þam ðryste syn, þæt hi God
oferseoð and swa maniges haliges mannes dom, swa on þissum sinoðum
gesamnode wæron and gehwær syððon, hwylces leanes hy hym wenan magon
and eac wenan ne þurfon.
 163. Ac gewitod witan, þæt hi yfel lean habban sculon and
grimlice Godes graman þurh þæt, þe hy swa God gremiað, þæt hi
eall heora lif libbað on fylðe.
 164. Weofodþenas ic bidde, þæt hi beðencan hi sylfe and
geswican ælcere fylðe.
 165. And þa, þe ær þyssan þone ungewunan hæfdon,
þæt hi heora wif glengdan, swa hi weofoda sceoldan, geswican þæs
ungewunon and glencgan heora cyrican, be þam þe hi betst magon, þonne
wealdað hy heom sylfum ægðer ge godcundes rædes ge woruldcundes
weorðscypes.
 166. Nis preostes cwene ænig oðer þing butan deofles grin,
and se ðe mid þam gegrinod byð forð oþ his ende, he byð þurh
deofol fæste gefangen, and he eac syðþon mot faran on feonda hand and
forfaran mid ealle.
 167. Ac helpe gehwa georne hys sylfes þa hwile, þe he mage and
mote, and gebuge ælc man fram unrihte to rihte, þonne gebyrhð man wið
ece wite.
 168. And eac se, þe þurhwunað on godum dædum forð oð
his ende, he þæs habban sceal ece edlean.
 169. Nu eow is soð asæd, understandaþ eow sylfe be ðam,
þe ge willan; God eow getrymme to eowre agenre þearfe and us ealle
gehealde, swa his wylla sy, Amen.
 170. Be abboddum.
 170. Riht is þæt abbodas and huru abbadissan fæste on
mynstrum singallice wunian and georne heora heorda symle begyman and aa heom
wel bysenian and rihtlice bodian.
 171. And næfre ymbe woruldcara ne idele pryda ne carian to
swyþe ne ealles to gelome, ac oftost hi abysgian mid godcundan neodan.
 172. Swa gebyreð abbodan and munuchades mannum.
 173. Be munecum.
 173. Riht is þæt munecas beon dæges and nihtes inweardre
heortan a to Gode þencan and geornlice clypian and mid eallum eadmedum
regollice libban.
 174. And hy symle asyndrian fram woruldbysegan, swa hi geornost
magan, and don, swa heom ðearf is, carian æfre, hu hi swyðost magan Gode
gecweman.
 175. And eall þæt gelæstan, þæt þæt hi behetan,
þa hi had underfengon.
 176. Fylian heora bocum and gebedum georne, leornian and læran,
swa hi geornost magon, and æghwylce wlence and idele rence and syndrige
æhte and unnytte dæde and untidspæce forhogian mid ealle.
 177. Swa gebyreð munecum.
 178. Ac hit is yfel soð, swa hit þincan mæg, þæt sume
synd to wlance and ealles to rance and to widscriþole and to unnytte and
ealles to idele ælcere goddæde and to mandæde on dyrnlican galscype,
inne aidlode and ute awildode.
 179. And sume syn apostatan þe sceoldan, gyf hi woldan, wesan
Godes cempan innan heora mynstran.
 180. Þæt synd þa earman þe hadas awurpan and on
woruldþingan wuniað mid synnan.
 181. Eall hit færeð yfele ealles to wide; swa swyðe hit
wyrsað wide mid mannum, þæt þæs hades men, þe þurh Godes ege
hwylum wæron nyttoste and geswincfulleste on godcundan þeowdome and on
boccræfte, þa syndon nu wel forð unnyttaste gewelhwær and ne
swincaþ a swiðe ymbe ænige þearfe for Gode ne for worulde.
 182. Ac maciað eall be luste and be eþnesse and lufiað
oferwiste and idele blisse, woriað and wandriað and ealne dæg
fleardiað, spelliað and spiliað and nænige note dreogað.
 183. Þæt is laðlic lif, þæt hi swa maciað, eac hit is
þe wyrse, þe ealdras hit ne betað, ne sylfe swa wel farað sumes, swa hi
sceoldan.
 184. Ac we agan neode þæt we hit gebetan, swa we geornost
magan, and weorðan anmode to gemænelicre þearfe for Gode and for
worulde.
 185. Be mynecenan.
 185. Riht is þæt mynecena mynsterlice macian, efne swa we
cwædon æror be munecan, and ne towettan woruldmannum ne ænige
sundorcyððe to heom habban ealles to swyðe, ac a regolice libban and hi
symle asyndrian fram woruldbysegan, swa hi geornost magan.
 186. Be preostan and be nunnan.
 186. Riht is, ðæt preostas and efen wel nunnan regollice
libban and clænnysse healdan be þam, þe hi willan on mynstran gewunian
oððon for worulde weorðscypes wealdan.
 187. Be læwedum mannum.
 187. Riht is, ðæt gehadode men læwede wissian, hu hi heora
æwe rihtlicost sculon healdan.
 188. Þæt bið rihtlic lif, þæt cniht þurhwunige on his
cnihthade, oðþæt he on rihtre mædenæwe gewifige, and hæbbe þa
syððan and nænige oðre, þa hwile þe seo libbe.
 189. Gif hire þonne forðsið gebyrige, þonne is rihtost,
þæt he þananforð wydewa þurhwunige.
 190. Ðeah be ðæs apostoles leafe læwede man mot for neode
oðre siðe wifian.
 191. Ac þa canones forbeodaþ þa bletsunge þærto, þe to
frumwifunge gesette syn.
 192. And eac is geset dædbot swylcum mannum to donne.
 193. And preoste is forboden, þæt he beon ne mot, on ðam
wisan, þe he ær wæs, æt þam brydlacum, þær man eft wifað,
ne þa bletsunge don, þe to frumwifunge gebyrað.
 194. Be þam man mæg witan, þæt hit eallunga riht nis,
þæt wer wifige oðþon wif ceorlige oftor þonne æne.
 195. And huru hit byð to mænigfeald, gewyrðe hit þriddan
siðe, and mid ealle misdon, gewyrðe hit oftor.
 196. And þeah læwedum mannum wif sy alyfed, þeah hi agon
þearfe, þæt hi understandan, hu hit is alyfed.
 197. Nagon læwede men freolstidum ne fæstentidum þurh
hæmedðing wifes gemanan, þe ma þe heahhades men þæt ðing agan
ænigum timan.
 198. Be wudewan.
 198. Riht is, ðæt wydewan Annan bysenan geornlice fylian.
 199. Seo wæs on temple dæges and nihtes þeowiende georne.
 200. Heo fæste swyðe þearle and gebedum fyligde and
geomeriendum mode clypode to Criste and ælmessan dælde oft and gelome.
 201. And aa Gode gecwemde þæs ðe heo mihte wordes and
dæde and hæfð nu to edleane heofonlice myrhðe.
 202. Swa sceall god wydewe hyran hyre drihtne.
 203. Be cyrican.
 203. Riht is, ðæt cristene men cristendom georne healdan mid
rihte and Cristes cyrican æghwær geornlice weorþian and werian.
 204. Ealle we habbað ænne heofonlicne fæder and ane
gastlice modor, seo is ecclesia genamod, þæt is Godes cyrce, and þa we
sculon æfre lufian and weorðian.
 205. And riht is, þæt ælc cyrice sy on Godes griðe and on
ealles cristenes folces, and þæt cyricgrið stande æghwær binnan
wagum and gehalgodes cynincges handgrið efen unwemme.
 206. Forðam ælc cyricgrið is Cristes agen grið, and ælc
cristen man ah mycle þearfe, þæt he on þam griðe mycle mæþe
wite.
 207. Forðam ælces cristenes mannes nydþearf is, þæt he
Godes cyrican georne lufige and weorðige and hi gelomlice and geornlice sece
him sylfum to ðearfe.
 208. And huru gehadode þær sculon oftost ðeowian and
ðenian and for eall cristen folc ðingian georne.
 209. Þonne agan weofodðenas to smeagenne symble, þæt hi
huruðinga heora lif fadian, swa swa to cyrcan gebyrige mid rihte.
 210. Cyrice is mid rihte sacerdes æwe, and se ðe to cyrican
weorðe gehadod, nage hine ænig man, ðe Godes lage recce, þanon to
donne, butan he hi mid heafodgylte fullice forwyrce.
 211. And ðonne sceall Cristes scirgerefa þæt witan and ymbe
þæt dihtan and deman, swa swa bec tæcan.
 212. And ne sceolde man æfre cyrican derian ne ænig woh
beodan on ænige wisan.
 213. Ac nu syndon þeah cyrcan wide and side wace gegriðode and
yfele geðeowode and clæne berypte ealdra gerihta and innan bestrypte
ælcera gerisena.
 214. And cyricþenas syndon mæðe and munde gewelhwær
bedælde.
 215. And wa þam, þe ðæs wealt, þeh he swa ne wene.
 216. Forðam ælc ðara byð witodlice Godes sylfes feond,
þe byð Godes cyricena feond and ðe Godes cyricena riht wanað oðþon
wyrdeþ, ealswa hit awriten is.
 217. <foreign>Inimicus enim Christi efficitur omnis, qui ecclesiasticas res
usurpare iniuste conatur, et reliqua</foreign>.
 218. And egeslice spræc sanctus Gregorius be ðam eac, þa
ða he þus cwæð.
 219. <foreign>Si quis ecclesiam Christi denudauerit uel sanctimonia
uiolauerit, anathema sit. Ad quod respondentes omnes dixerunt, amen</foreign>. Mycel is
neodþearf manna gehwilcon, þæt he wið þas ðinc beorge him georne,
and æghwylc Godes freond warnige hine symble þæt he Cristes bryde to
swyðe ne misbeode.
 221. Ealle we sculon ænne God lufian and weorðian and ænne
cristendom georne healdan and ælcne hæþendom mid ealre mihte awyrpan.
 222. And utan ænne cynehlaford holdlice healdan, and freonda
gehwylc oðerne healde mid rihtan getrywðan.
 223. Be eallum cristenum mannum.
 223. Riht is, ðæt ealle cristene men heora cristendom rihtlice
healdan and ðam life libban, þe heom to gebyrað æfter Godes rihte and
æfter woruldgerysenum.
 224. And heora wisan ealle be þam ðingan geornlice fadian, þe
ða wisian, ðe hy wislice and wærlice wisian cunnon.
 225. And þæt is þonne ærest ræda fyrmest, þæt
manna gehwylc ofer ealle oðre þinc ænne God lufige and ænne geleafan
anrædlice hæbbe on ðæne, þe us ealle ærest geworhte and mid
deorwyrðum ceape eft us gebohte.
 226. And eac we agan þearfe, þæt we geornlice smeagan, hu we
symble magan Godes agene beboda rihtlicost healdan and eall þæt
gelæstan, þæt þæt we behetan, þe we fulluht underfengon
oðþon þa þe æt fulluhte ure forespræcon wæron.
 227. Ðæt is ðonne ærest, þæt þæt man behateþ,
þonne man fulluhtes gyrnð, þæt man a wile deofol ascunian and his
unlare georne forbugan and ealle his unlaga symble awyrpan and ecelice
wiðsacan ealles his gemanan.
 228. And manisiðes sona þærafter mid rihtan geleafan
soðlice swytelað, þæt man þananforð aa wile on ænne God æfre
gelyfan and ofer ealle oðre þing hine a lufian and æfre his larum
geornlice fylgean and his agene beboda rihtlice healdan.
 229. And þonne bið þæt fulluht, swylce hit wedd sy ealra
þæra worda and ealles ðæs behates, gehealde, se ðe wille.
 230. And soð is, þæt is secge, englas beweardiað
þananforð æfre manna gehwylcne, hu he gelæste æfter his fulluhte,
þæt man behet ær, þa man fulluhtes gyrnde.
 231. Utan þæt geðencan oft and gelome and georne
gelæstan, þæt þæt we behetan, þa we fulluht underfengan ealswa
us þearf is.
 232. And utan word and weorc rihtlice fadian and ure ingeðanc
clænsian georne and að and wedd werlice healdan.
 233. And gelome understandan þone mycclan dom, þe we ealle to
scylon.
 234. And beorgan us georne wið þone weallendan bryne
hellewites, and geearnian us ða mærða and ða myrhða, ðe God
hæfð gegearwod þam ðe his willan on worulde gewyrcað, Amen.

END_TEXT
START_TEXT

WPol 2.1.2 (Jost)
B13.2.1.2.
'Institutes of Polity' (Cambridge, Corpus Christi College, MS. 201): Jost 1959, 40-164.



 1. Be cinincge.
 1. Cristenum cyninge gebyrað swiðe rihte, þæt he sy on
fæder stæle cristenra þeode and on ware and on wearde Cristes
gespeliga, ealswa he geteald is, And him gebirað eac, þæt he eallum his
afole cristendom lufige and hæðendom ascunige and þæt he Godes cyrcan
æghwar georne weorðige and werige and eal cristen folc sibbige and sehte
mid rihtere lage, swa he geornost mæge.
 5. And þurh þæt he sceal geþeon Gode, þe he riht lufige
and unriht ascunige.
 6. And him gebyreð, þæt he geornlice fylste þam, þe riht
willan, and a hetelice styre þam, þe þwyres wyllan.
 7. He sceal mandæde men þreagean þearle mid woroldlicre
steore, and he sceal ryperas and reaferas and woroldstruderas hatian and hynan
and eallum Godes feondum styrnlice wiðstandan; And ægðer he sceal beon
mid rihte, ge milde ge reðe: milde þam godum and styrne þam yfelum.
 9. Ðæt bið cyninges riht and cynelic gewuna, and þæt
sceal on þeode swyþost gefremian.
 10. La, þurh hwæt sceal Godes þeowum and Godes þearfum
frið and fultum cuman butan þurh Crist and þurh cristenne cyning?
 11. Ðurh cyninges wisdom folc wyrð gesælig, gesundful and
sigefæst.
 12. And þy sceal wis cyning christendom and cynedom miclian and
mærsian, and a he sceal hæþendom hindrian and hyrwan.
 13. He sceal boclarum hlystan swyþe georne and Godes beboda
geornlice healdan and gelome wið witan wisdom smeagan, gyf he Gode wile
rihtlice hyran.
 14. And gif hwa to þam stræc sy ahwar on þeode, þæt
riht nelle healdan , swa swa he scolde, ac Godes lage wyrde oððe folclage
myrre, þonne cyþe hit man þam cynge, gif man þæt nyde scyle, and he
þonne sona ræde ymbe þa bote and gewylde hine georne to þam, þe his
þearf sy, huru unþances, gif he elles ne mæge.
 15. And do, swa him þearf is: clænsige his þeode for Gode
and for worolde, gif he Godes miltse geearnian wylle.
 16. Be cinedome.
 16. Eahta sweras syndon, þe rihtlicne cynedom trumlice upwegað:
Soðfæstnes <foreign>ueritas</foreign> and modþwærnes <foreign>patientia</foreign> and rumheortnes
<foreign>largitas</foreign> and rædfæstnes <foreign>persuasibilitas</foreign> and egesfulnes <foreign>correctio
malorum</foreign> and firðrungnes <foreign>exultatio bonorum</foreign> and lihtengnes <foreign>leuitas tributi</foreign>
and rihtwisnes <foreign>equitas iudicii</foreign>.
 18. And seofon þing gedafeniað rihtwisum cyninge: An ærest,
þæt he swiþe micelne Godes ege hæbbe <foreign>deum timere</foreign>, and oðer,
þæt he æfre rihtwisnesse lufige <foreign>ueritatem diligere</foreign>, and þridde,
þæt he eadmod sy wið gode <foreign>humilem in bonos</foreign>.
 20. And feorðe, þæt he stiðmod sy wið ifele <foreign>superbum in
malos</foreign>.
 21. And fifte, þæt he a symle þearfena helpe <foreign>pauperes
pascere/</foreign>.
 22. And sixte, þæt he Godes circan forðige and friðige
<foreign>ecclesiam dei adiuuare et defendere</foreign>.
 23. And seofoðe, þæt he be freondum and fremdan fadige
gelice on rihtlican dome <foreign>inter propinquos et alienos similem esse in iusto
iudicio</foreign>.
 24. Ælc, cynestol stent on þrim stapelum, þe fullice ariht
stent: An is <foreign>Oratores</foreign>, And oðer is <foreign>Laboratores</foreign>, And þridde is
<foreign>Bellatores</foreign>.
 26. <foreign>Oratores</foreign> syndon gebedmen, þe Gode sculon þeowian and
dæges and nihtes for ealne þeodscipe þingian georne.
 27. <foreign>Laboratores</foreign> sindon weorcmen, þe tilian sculon, þæs
þe eal þeodscipe big sceal libban.
 28. <foreign>Bellatores</foreign> syndon wigmen, þe eard sculon werian wiglice mid
wæpnum/.
 29. On þisum þrim stapelum sceal ælc cynestol standan mid
rihte.
 30. And awacige heora ænig, sona se stol scilfð; and forberste
heora ænig þonne rist se stol nyðer, and þæt wurð þare þeode
eal to unþearfe.
 31. Ac staðelige man and strangige and trimme hi georne mid
wislicre Godes lage; þæt wurð þam þeodscipe to langsuman ræde.
 32. Forðam soð is, þæt ic secge: awacige se cristendom,
sona scylfð se cynedom, And arære man unlaga ahwar on lande oððe
unsida ahwar to swiðe, þæt cymð þare þeode eal to unþearfe.
 34. Ac do man, swa hit þearf is alecge man unriht and arære
up Godes riht; þæt mæg to þearfe for Gode and for worlde Amen.
 35. <foreign>Paulus dicit: Oportet enim episcopum inreprehensibilem esse,
et reliqua</foreign> Biscopum gebiriað ealdlice wisan and wisdom and wærscipe on
wordum and on weorcum and geþincða on ðeawum buton ofermettum.
 37. Ne gerisað heom prita ne idela rænca ne micele ofermetta
ne ræde weametta ne ænige higeliste wordes ne weorces.
 38. Ac þæt him bið weorðlic, þæt hi a habban
arwurðe wisan on eallum heora þeawum and beþencan heora dæda wislice
and wærlice, þæt hi aðor ne beon ne wordes ne weorces ne ealles to
ræde ne to swiðlæte, ac swa hit gerise.
 39. Forðam soð is, þæt ic secge, gelife, se þe wille:
heardlic eornost and wislic wærscipe and stedefæst modstaðol mid
micclum geþilde and anfeald wise on fullan gerade bið witena gehwilcum
weorðlicre micele, þonne he his wisan for ænigum þingum fagige to
swiðe.
 40. And huru ne geriseð biscopum æfre ne æt ham ne on
siðe to higeleas wise, ac wisdom and weorðscipe gedafenað heora hade, and
gedrihða gerisað þam þe heom filiað.
 41. Byscopas sculon bocum and gebedum filigan and dæges and
nihtes oft and gelome clipian to Criste and for eal cristen folc þingian
georne.
 42. And hi sculon leornian and rihtlice læran and ymbe folces
dæda geornlice smeagan.
 43. And hig sculon bodian and bisnian georne godcunde þearfe
cristenre þeode.
 44. And ne sculon hi ænig unriht willes geþafian, ac to
ælcan rihte geornlice filstan.
 45. Hi sculon Godes ege habban on gemynde and ne eargian for
worldege ealles to swiðe.
 46. Ac bodian hi symle Godes riht georne and unriht forbeodan,
gime, se þe wille.
 47. Forðam wace bið se hirda funden to heorde, þe nele þa
heorde, þe he healdan sceal, mid clipunge bewerigan, buton he elles mæge,
gif þar hwilc þeodscaða scaðian onginneð.
 48. Nis nan swa yfel scaða, swa is deofol silf.
 48. He bið aa ymbe þæt an, hu he on manna sawlum mæst
gescaðian mæge.
 49. Þonne motan þa hyrdas beon swiðe wacole and geornlice
clipigende, þe wið þone þeodscaðan folce sculon scyldan.
 50. Ðæt sindon biscopas and mæssepreostas, þe godcunde
heorde gewarian and bewerian sculon mid wislican laran, þæt se wodfræca
wulf to swiðe ne slite ne to fela ne abite of godcundre heorde.
 51. And se ðe oferhogige, þæt he heom hliste, habbe him
gemæne þæt wiþ God silfne.
 52. Eala, fela is swaþeah þara, þe hwonlice gimað and
lithwon reccað ymbe boca beboda oððe biscpa lare and eac ymbe bletsunga
oððe unbletsunga leohtlice lætað and na ne understandað, swa swa hi
scoldon, hwæt Crist on his godspelle swutollice sæde, þa þa he þus
cwæð: <foreign>Qui nos audit et rel, Et iterum: Quodcumque ligaueritis Alibi etiam
scriptum est: Quodcumque benedixeritis</foreign>.
 56. <foreign>Et psalmista terribiliter loquitur dicens: Qui noluit
benedictionem, prolongabitur ab eo</foreign>.
 57. Be Eorlum.
 57. Eorlas and heretogan and þas worlddeman and eac swa gerefan
agan neodþearfe, þæt hi riht lufian for Gode and for worlde, and nahwar
þurh undom for feo ne for freondscipe forgiman heora wisdom, swa þæt hi
wændan unriht to rihte oððe undom deman earmon to hynðe.
 59. Ac a hi sculon circan ofer ealle oðre þingc weorðian and
werian, and wuduwan and steopcild hi sculon retan and þearfena helpan and
þeowetlingan beorgan, gif hi Godes willan rihte willað wyrcan.
 60. And þeofas and þeodscaðan hi sculon hatigan, and riperas
and reaferas hi sculon hynan, buton hi geswican.
 61. And symle hi sculon a unriht swiðe ascunian.
 62. Forþam soð is, þæt ic secge, gelife, se ðe wille: Wa
ðam, þe woh dryfð, buton he geswice.
 63. Witod he sceal drefan dymne and deopne hellewites grund, helpes
bedæled.
 64. Ac to lyt is þara nu ða, þe þæt understande, swa swa
man scolde.
 65. Ac do freonda gehwilc, ealswa hit þearf is, warnige hine
silfne and beorge him georne, þæt he Gode ne abelge ealles to swiðe, ac
cweme his drihtene mid rihtlicre dæde.
 66. Be sacerdum.
 66. Riht is, þæt sacerdas on heora scriftscirum willice and
wærlice læran and lædan þa godcundan heorda, þe hig healdan
sculon.
 67. And ægðer hi sculon, ge wel bodian ge wel bisnian and
Godes circan geornlice lufian and for eal cristen folc geornlice gebiddan.
 68. Be gehadedum mannum.
 68. Eallum cristenum mannum is micel þearf, þæt hi riht
lufian and unriht ascunian.
 68. And huru gehadedum is þæs mæst þearf, þe ægðer
sculon ge wel bodian ge wel bisnian oðrum mannum.
 69. Gehadedum mannum gebireð ælc clænnes forðam þe hi
sculon eallum oðrum mannum ælce unclænnesse forbeodan, gif hi riht
doð.
 69. And ælce clænnesse hi sculan be heom silfum gebisnian.
 70. Þonne is hit swiðe egeslic, þæt þa þe scoldan
eallum cristenum mannum riht bodian and eac wel bisnian, þæt hi syn sume
wordene bysen to forwirde swiðor þonne to ðearfe.
 71. Þæt sindon þa æwbrycan, þe þurh healicne had
ciricæwe underfengon and þæt siððan abræcan.
 72. Nis nanum weofodþegne alifed, þæt he wifian mote, ac is
ælcum forboden.
 73. Nu is þeah þara ealles to fela, þe þone æwbryce
wyrcað/ and geworht habbað.
 74. Ac ic bidde for Godes lufan and eac eornostlice beode, þæt
man ðæs geswice.
 75. Læwedum men is ælc wif forboden, buton his rihtæwe;
and gehadode syndon sume swa þurh deofol beswicene, þæt hi wifiað on
unriht and forwyrcað hi silfe þurh þone æwbrece, þe hig on
wuniað.
 76. Ac ic bidde georne, þæt man þæs geswice.
 77. Cirice is sacerdos æwe.
 77. Nah he mid rihte ænige oðre; forðam ne gebirað
sacerdan nan ðingc, naðor ne to wife ne to worldwige, gif hi Gode willað
rihtlice hiran and Godes laga healdan, swa swa heora hade gedafenað mid
rihte.
 78. Be abbodum.
 78. Riht is þæt abbodas and huru abbatissan fæste on
mynstrum singallice wunigan and georne heora heorde simle begiman and aa heom
wel bisnian and rihtlice bodian and næfre ymbe woroldcara ne idele wlænca
ne prita ne carian to swiðe, ac oftost hi abisgian mid godcundan neodan.
 80. Swa gebireð abbodan and munuchades mannum.
 81. Be munecum.
 81. Riht is, þæt munecas dæges ænd nihtes inweardre
heortan a to Gode þencan and geornlice clypian and mid eallum eadmedum
regollice libban.
 82. Filigan heora bocum and gebedum georne and æghwilce
wlænce and idele rænce and sindrige æhta and unnytte dæda and
untidspræca forhogian mid ealle.
 83. Swa gebyreð munecan.
 84. Be minecenan.
 84. Riht is, þæt mynicena mynsterlice macian, efne swa we
cwædon æror be munecum, and næfre wið worldmen ænigne gemanan
worldlicre cyððe habban to swiðe.
 85. Be preostum and be nunnan.
 85. Ryht is, þæt preostas and efen wel nunnan regollice libban
and clænnesse healdan be þam, þe hi willan on mynstran gewunian oððe
for worlde weorðscipes wealdan.
 86. Gehadodum mannum gebireð ælc clænnes, forðam þe hy
sculon eallum oðrum mannum ælce unclænnesse forbeodan and ælce
clænnesse, gif hi riht doð, hi sculon be heom silfum geornost gebisnian.
 87. Be læwedum mannum.
 87. Riht is, þæt gehadode men þam læwedum wissian, hu hi
heora æwe rihtost sculon healdan.
 88. Ðæt bið rihtlic lif, þæt cniht þurhwunige on hys
cnihthade, oððæt he on rihtre mædenæwe gewifige and habbe þa
siððan and nænige oðre, þa hwile seo libbe.
 89. Gif hire þonne forðsið getimige, þonne is rihtast,
þæt he þanonforð wuduwa þurhwunige; þeah be þæs apostoles:
leafe læwede man mot for neode oðre siðe wifian.
 91. And þeah læwedum mannum wif sy alifed, þeah hi agon
þearfe, þæt hi understandan, hu hit is alifed.
 92. Nagan læwede men freolstidum ne fæstentidum þurh
hæmedþingc wifes gemanan, þe ma þe heahhades menn þæt þing agon
ænigum timan.
 93. Be wudewan.
 93. Riht is, þæt wuduwan Annan bysene georne filigan.
 94. Seo wæs on temple dæges and nihtes, þeowigende georne.
 95. Heo fæste swiðe þearle and gebedum filigde and
geomrigendum mode cliopode to Criste and ælmessan dælde oft and gelome;
and aa Gode cwemde, þæs þe heo mihte wordes and dæda and hæfð
nu to leane heofonlice mirhðe.
 97. Swa sceal god wuduwe hiran hyre drihtene.
 98. Bi circan.
 98. Riht is, þæt cristene men cristendom georne healdan mid
rihte and Cristes cirican æghwar geornlice wurðian and werian.
 99. Ealle we habbað ænne heofonlicne fæder and ane gastlice
modor, seo is <foreign>ecclesia</foreign> genamod, þæt is Godes cirice, and þa we sculon
æfre lufian and wurðian.
 100. And riht is, þæt ælc cirice sy on Godes griðe and on
ealles cristenes folces; and þæt ciricgrið stande æghwar binnon wagum
and gehalgodes cyninges handgrið efen unwæmme.
 101. Forðam ælc ciricgrið is Cristes agen grið, and ælc
cristen man ah micele þearfe, þæt he on ðam griðe micele mæðe
wite.
 102. Forðam ælces cristenes mannes nydþearf is, þæt he
Godes cirican lufige and wurðige and hi gelomlice and geornlice sece him
silfum to þearfe.
 103. And huru gehadode þar sculon oftost þeowian and þenian
and for eal cristen folc þingian georne.
 104. Ðonne agan weofodþegnas to smeagenne symle, þæt hi
huruþinga heora lif fadian, swa swa to circan gebirige mid rihte.
 105. Cirice is mid rihte sacerdes æwe, and se þe to circan
wurðe gehadod, nage hine ænig man, þe Godes lage recce, þanan to
donne, buton he hi mid heafodgilte fullice forwyrce.
 106. And þonne sceal Cristes scirgerefa þæt witan and ymbe
þæt dihtan and deman, swa swa bec tæcan.
 107. Ne scolde man æfre circan derian ne ænig woh beodan on
ænige wisan.
 108. Ac nu sindon þeah circan wide wace gegriðode and ifele
geþeowode clæne beripte ealra gerihta and innan bestrypte ælcera
gerisena.
 109. And ciricþenas sindon mæðe and munde wel gehwar
bedælede.
 110. And wa ðam, þe þæs wealt, þeah he swa ne wene.
 111. Forðam ælc þara bið witodlice Godes silfes feond,
þe bið Godes ciricena feond and þe Godes ciricena rihta gewanað
oððe wyrdeð; ealswa hit awriten is: <foreign>Inimicus enim Christi efficitur
omnis, qui ecclesiasticas res usurpare iniuste conatur, et reliqua</foreign>.
 113. And egeslice spræc sanctus Gregorius be þam eac, þa
ða he þus cwæð: <foreign>Si quis ecclesiam Christi denudauerit uel sanctimonia
uiolauerit, anathema sit</foreign>.
 115. <foreign>Ad quod respondentes omnes dixerunt: amen</foreign>.
 115. Micel is neodþearf manna gehwilcum, þæt he wið ðas
þingc beorge hym georne; and æghwilc Godes freond warnige hine simle,
þæt he Cristes bride to swiðe ne misbeode.
 116. Ealle we sculon ænne God lufian and wurðian and ænne
cristendom georne healdan and ælcne hæðendom mid ealle awurpan.
 117. Be eallum cristenum mannum.
 117. Riht is, þæt ealle cristene men heora cristendom rihtlice
healdan and þam life libban, þe heom to gebyreð æfter Godes rihte and
æfter woroldgerisenum and ealle heora wisan be þam þingan geornlice
fadian, þe ða hi wisian, þe hi wislice and wærlice wisian cunnan.
 119. And þæt is þonne ærest ræda firmest, þæt
manna gehwilc ofer ealle oðre þingc ænne God lufige and ænne geleafan
anrædlice habbe on þone, þe us ealle ærest geworhte and mid
deorwurðan ceape eft us gebohte.
 120. And eac we agan þearfe, þæt we geornlice smeagan, hu we
symle magon Godes agene beboda rihtlicost healdan and eal þæt gelæstan,
þæt þæt we behetan, þa we fulluht underfengon oððe þa ðe
æt fulluhte ure foresprecan wæron.
 121. Þæt is þonne ærest, þæt þæt man behateð,
þonne man fulluhtes girneð, þæt man aa wille deofol ascunian and his
unlara georne forbugan and ealle his unlaga symle awurpan and ecelice
wiðsacan ealles his gemanan; And manysiþes sona þaræfter mid rihtan
geleafan soðlice swutelað, þæt man þanonforð aa wile on ende God
æfre lufian and ofer ealle oðre ðingc hine a lufian and æfre his
larum geornlice filigan and his agene beboda rihtlice healdan.
 123. And ðonne bið ðæt fulluht, swilce hit wed sy ealra
þara worda and ealles þæs behates; gehealde, se ðe wille.
 124. And englas beweardiað þanonforð æfre manna gehwilcne,
hu he gelæste æfter his fulluhte, þæt þæt man behet ær, þa
man fulluhtes girnde.
 125. Uton þæt geþencan oft and gelome and georne
gelæstan, þæt þæt we beheton, þa we fulluht underfengon, ealswa
us þearf is.
 126. And uton word and weorc rihtlice fadian and ure ingeþanc
clænsian georne and að and wed wærlice healdan and gelome understandan
þone micclan dom, þe we ealle to sculon.
 128. And beorgan us georne wið ðone weallendan bryne
hellewites, and geearnian us þa mærða and þa mirhða, þe God
hæfð gegearwod þam, ðe his willan on worlde gewurcað.

END_TEXT
START_TEXT

WPol 2.2.1 (Jost)
B13.2.2.1.
'Institutes of Polity': 'Be godes þeowum': Jost 1959, 167-9.



 1. Be Godes þeowum.
 1. Leofan men, ic bidde gehyrað, hwæt ic wylle secgan þurh
Godes gyfe us eallum to þearfe, gecnawe, se þe cunne, and ic bidde eow,
leofan men, doð, swa ic lære, hlystað swyðe georne, hwæt ic nu
secge.
 2. Eallum cristenum mannum is mycel þearf, þæt hi Godes lage
fyligean and godcundre lare geornlice gyman.
 3. And huru gehadodum is ealra mæst þearf, forðam þe hi
sceolon ægðer ge bodian ge bysnian Godes riht georne oðrum mannum.
 4. Nu wille we læran Godes þeowas georne, þæt hi hy sylfe
wærlice beþencan and ðurh Godes fultum clænnysse lufian and Gode
ælmihtigum eadmodlice þeowian and for eall cristen folc þingian gelome.
 5. And þæt hi bocum and gebedum geornlice fyligean and bodian
and bysnian Godes riht georne.
 6. And þæt hi læran gelome, swa hi geornost magan, þæt
gehadode menn regollice libban and læwede lahlice heora lif fadian to
þearfe heom sylfum.
 7. And gif hit geweorðe, þæt folce mislimpe þurh here
oðþon hunger, þurh stric oððe steorfan, þurh unwæstm oððe
unweder, þonne rædan hi georne, hu man þæs bote sece to Criste mid
clænlicum fæstenum and mid cyrcsocnum and mid eadmedum benum and mid
ælmessylenum.
 8. And æfre hi sylfe beon heom geþwære and swiðe
anræde for Gode and for worulde, swa swa hit awriten is: <foreign>Quasi cor unum et
animam unam habentes</foreign>.
 9. And gyf mæssepreost his agen lif rihtlice fadige, weaxe his
wyrðscype, and gyf he elles do, gebete hit georne.

END_TEXT
START_TEXT

WPol 2.2.2 (Jost)
B13.2.2.2.
'Institutes of Polity': 'Ad sacerdotes': Jost 1959, 170-72.



 1. <foreign>Ad Sacerdotes</foreign>.
 1. La leof, understandað eow sylfe and lufiað and weorðiað
God ælmihtigne ofer ealle oðre þinc and healdað his beboda georne.
 2. And lufige eower ælc oþerne rihtlice, and beo ælc
oðrum eage and eare and ælc oðrum on helpe for Gode and for worulde.
 3. Libbað heononforð regollican life; secað eowre cyrican and
gefyllað eowre tida aa on gesetne timan.
 4. Lærað cristen folc georne and lacniað hit georne and
geþencað, þæt se læce, þe sceall yfele wunda hælan, he mot
habban gode sealfe to.
 5. Ne syndon nane swa yfele wunda, swa syndon synnwunda. forðam
þurh þa forwurð se mann ecan deaþe, butan he þurh andetnesse and
ðurh geswicennesse and ðurh dædbote gehæled weorðe.
 6. Þonne mot se læce beon wis and wær, þe þa wunda
gehælan sceall.
 7. Ðurh gode lare man sceall ærest hi lacnian and mid þam
gedon, þæt man aspiwe þæt attor, þæt him innan on byð,þæt
is, þæt he geclænsige hine sylfne ærest mid andetnesse.
 8. Eall man sceall aspiwan synna þurh gode lare, eallswa man
unlibban deð þurh godne drenc; ne mæg ænig læce well lacnian,
ær þæt attor ute sy; ne ænig man ne mæg eac dædbote wel
tæcan, þam þe andettan nele.
 9. Ne ænig man ne mæg synna butan andetnesse wel gebetan,
þe ma þe se mæg wel hal weorðan, þe unlibban gedruncen hæfð,
butan he þæt attor aspiwe.
 10. Æfter andetnysse man mæg mid dædbote Godes
mildheortnesse hraðe geearnian, gyf he mid inweardre heortan heofað and
behreowsað, þæt he þurh deofles scyfe ær gefremode to unrihte.
 11. On wisum scrifte bið swiðe forðgelang wislic dædbot,
eallswa on godum læce bið þearflic broces bot.
 12. Be mannes gewrihtum hit man mot secan æfter canondome and
eac medemian be mihtum and be mæþe and be þam, þe man ongit his
heortan hreowsunge and his sylfes geornfulnesse.

END_TEXT
START_TEXT

WPol 2.2.3 (Jost)
B13.2.2.3.
'Institutes of Polity': 'Ad sacerdotes': Jost 1959, 173-7.



 1. <foreign>Ad sacerdotes</foreign>.
 1. Tæcað cristenum mannum georne and gelome rihtne geleafan
and þæt hi cunnon heora cristendomes and heora fulluhtes gescead witan.
 2. An geleafa is on ænne soðne God, and an fulluht we
habbað, þæt we sculon rihtlice healdon.
 3. Se gehealt his fulluht rihtlice, se ðe gehealt Godes beboda
and forbuhð deofles unlarum; and se abrecð his fulluht and forwyrcð hine
sylfne, se þe abrecð Godes bebodu and fulfyligð deofles unlarum.
 4. God ælmihtig is þeah swa mildheort, þæt he wile
gemiltsian þam, þe fram synnum gecyrð, gyf he mid inweardre heortan
hreowsunge to dædbote gecyrð and geornlice bet, þæt he to unrihte
gedyde.
 5. Synfulles mannes læcedom is, þæt he andette and bete
georne and æfre geswice ælces unrihtes.
 6. Utan we don sylfe, swa us mycel þearf is, healdan Godes bebodu
and bysnian and bodian georne þære heorde, þe us betæht is; þurh
þæt we sculon oðrum mannum aht fremian, þe we Gode geornlice heran.
 7. Hu mæg ænig man oðrum fremian oððon to his hlaforde
oðrum þingian, gif he his hlaforde sylf hæfð swiðe abolgen; hu mage
we eac oþrum mannum to Gode þingian, butan we us beorgan, þæt we him
ne abelgan?
 8. Ac utan gecweman Gode ælmihtigan mid clænum geþance and
ægðer ge on wordum ge on weorcum ge on eallum godum dædum dreogan his
willan; þonne magon we ægðer ge us sylfum wel fremian ge eallum
cristenum mannum.
 9. Leofan men, doð, swa ic eow lære for Godes lufan and for
sanctam Marian and eac ic bidde eow, gemunað me on eowre gebedrædenne and
helpað min, swa ic mycele þearfe ah, and beoð me gearwe to ure gemænan
þearfe, swa oft swa ic eow habban wylle.
 10. Hit gebyreð eow, þæt ge me gearwe beon swa fyr swa nyr
swa hwæþer, swa ic wille, and þæt ic huru wille, þæt we
heonanforð ælce geare sume siðe us gesomnian togædere ymbe ure
gemænan þearfe.
 11. Doð sylfe wel and læraþ wel þam, þe ge læran
sculon, þæt hi georne to gode don, swa mycel, swa hi mæst magan;
þonne helpe ge wel þam, þe ge lærað, gif hi eowrum larum fyligean
willað, and huru ge gebeorgað eow sylfum.
 12. God ælmihtig helpe ure and sancta Maria and gefultumie us
eallum , þæt we ægðer ge us sylfe ge þa, þe we wisian sceolan,
swa gewisian motan, swa swa ure ealra þearf sy.

END_TEXT
START_TEXT

WPol 2.3 (Jost)
B13.2.3.
'Institutes of Polity': 'Incipit de synodo': Jost 1959, 210-16.



 1. <foreign>Incipit de synodo</foreign>.
 1. <foreign>Deus in adiutorium meum intende, ter. Gloria patri. Kyrri
eleison. Pater noster. Et ne nos inducas. Adiuua nos, Deus, adiutorium nostrum.
Benedicamus Domino. Benedicite. Benedictio</foreign>.
 2. <foreign>Omnipotens Deus sua uos clementia benedicat et sensum in uobis
sapientiae salutaris infundat. Catholice uos fidei documentis enutriat et in
sanctis operibus perseuerabiles reddat. Gressus uestros ab errore conuertat et
uiam uobis pacis et caritatis ostendat, quod ipse prestare dignetur</foreign>.
 3. Bisceopum gebyreð on sinoþe ærost þinga, þæt hi
smeagan ymbe anrædnesse and soðe gesibsumnesse heom betweonan, and hu hi
cristendom magan fyrmest aræran and hæþendom swyðost afyllan; and
hæbbe ælc bisceop canonboc to sinoðe.
 4. Bisceopum is mycel þearf for Gode and for worulde, þæt hi
rihtlice anræde weorðan and ealla an lufian; and gif man anum woh beode,
betan hit ealle.
 5. Bisceopum gebyrað, þæt ælc oþerne warnige, gyf he
hwæt be oðrum gehyre oððe sylf agyte, and ælc oþerne bæftan
werige and nan oðrum his þearfe ne hele, ac weorðþige ælc oþerne
wordes and dæde, and beon, swa heom to gebyreð: <foreign>Quasi cor unum et anima
una</foreign>.
 6. Bisceopum gebyreð, þæt symle mid heom faran and mid heom
wunian wel geþungene witan, huru sacerdhades, þæt hi wið rædan
magan for Gode and for worulde and þæt heora gewitan beon on æghwylcne
timan, weald hwæt heom tide.
 7. Bisceopum gebyreð, þæt æfre sy god lar on heora
hiredum, and beon, þær hi beon, beon a ymbe wisdom and æghwylc gefleard
heom unwyrð lætan.
 8. Bisceopum gebyreþ, þæt hi ne beon to gliggeorne, ne hunda
ne hafeca hedan to swyðe ne woruldwlence ne idelre rence.
 9. Bisceopum gebyreð, þæt hi ne beon to feohgeorne æt
hadunge ne æt halgunge ne æt synbote ne on ænige wisan on unriht ne
strynan.
 10. Bisceopum gebyrað, gif ænig oðrum abelge, þæt man
geþyldige oð geferena some, butan heom sylfe geweorðan mæge, and na
sceotan na to læwedum mannum ne ne scendan na hy sylfe.
 11. Bisceopum gebyrað, gyf hwylcum hwæt eglige swyðe, þe
he ne betan ne mæge, cyðe hit his geferum and beon syððan ealle georne
ymbe þa bote and na ne geswican, ær hi hit gebetan.
 12. Bisceopum gebyreþ, þæt hi æfre on ænine man curs
ne settan, butan hy nyde scylan; gyf hit þonne ænig for micclum gewyrhtum
nyde gedo and man gebugan nelle þonne gyt to rihte, þonne cyðe hit man
eallum geferum, and hi ealle þonne settan on þæt ylce and him þæt
cyðan; gebuge þonne syððan and gebete þe deoppor, gif he Godes miltse
and bletsunge recce.
 13. Bisceopum gebyrað, þæt hi ægðer ge heora agene
wisan rihtlice fadian ge ælces hades men to rihte gemyngian.
 14. Bisceopum gebyrað, þæt hi mid geþylde geþolian,
þæt hi sylfe gebetan ne magan, oð þæt hit þam cyncge gecyþed
weorðe, and bete he syððan Godes æbylhþe, þær bisceop ne
mæge, gif he Godes willan rihte wylle wyrcean and his agene cynescype
rihtlice aræran.

END_TEXT
START_TEXT

WPol 3 (Jost)
B13.3.
'Institutes of Polity': 'De ecclesiasticis gradibus': Jost 1959, 223-41.



 1. <foreign>De ecclesiasticis gradibus</foreign>.
 1. Heahhadas syndon to healdenne mid swiðe miclum wisdome and mid
ealre clænnesse.
 2. Þonne ah manna gehwylc micle þearfe, þæt he æfre swa
þriste ne beo, þæt he æfre heahhad underfo, gyf he heafodleahter on
him sylfum wite; ac andette and bete georne.
 3. Gyf he þonne wið heafodleahtras þurh Godes fultum him
sylfum geborgen hæbbe and he had underfon durre, þonne wite he eac,
þæt he þa lare hæbbe, þæt he þæs hades wyrðe þe bet
beon mæge.
 4. And wite he, þæt he æghwylcum cristenum men ælc yrre
forgife; wite he eac, ær he had underfo, þæt him ænig man for his
gewyrhtum swyðlic yrre to næbbe.
 5. And wite he eac, ær he had underfo, þæt he mid
ælmessan and mid fæstene and mid wæccan and mid halgum gebedum georne
God gegladige.
 6. And wite he eac, ær he had underfo, þæt he his
andetnysse wel gedon hæbbe.
 7. And understande he eac, hu hine to onhagige, þæt he
anrædlice þonne durre þæt Gode and þam bisceope behaten, þæt
he his had on clænnysse a healdan wille and swa forð regollican life
þananforð libban, swa bisceop and bec him wisian.
 8. Gyf hine þonne to eallum þissum swa forð onhagige,
þæt hit forðgang habban mæge and he gehadod wyrðe, þonne ne
wacige he na, ac geþence a þone mæran had and þæt behat, þæt
he Gode behet, þa he þone had gebeah.
 9. Beo he symle Godes folce ægðer ge wel bodigende ge wel
bysnigende, þonne geearnað he ece blisse.
 10. Seofon cyriclice hadas syn: <foreign>Hostiarius, Lector, Exorcista,
Accolitus, Subdiaconus, Diaconus, Presbiter</foreign>.
 11. Ælces hades getacnung belimpð to Criste, forðam eall he
hit gefylde on him sylfum.
 12. Crist wæs <foreign>hostiarius</foreign>, þa he beclysde Noes arce wið
þone geotendan flod and eft untynde.
 13. Crist wæs <foreign>lector</foreign>, þa ða he on þara Judea gesamnunge
rædde on Isaias bec, eallswa ge oft gehyred habbað: <foreign>Spiritus Domini super
me, et cetera</foreign>.
 14. Crist wæs <foreign>exorcista</foreign>, þa þa he ut adraf seofon deofla
of þære magdaleniscan Marian anre.
 15. Crist wæs <foreign>subdiaconus</foreign>, þa þa he gebletsode wæter in
Chana Galilee and hit gewearð gehwyrfed to wine.
 16. Crist wæs <foreign>diaconus</foreign>, þa þa he gebletsode and bræc
fif hlafas and gedælde fif þusendum manna, and æt oþrum sæle he
gedælde seofon hlafas feower þusendum, and hi ealle of ðam wel
gereordode wæron þurh Godes mihte.
 17. Crist wæs <foreign>presbiter</foreign>, þa þa he nam hlaf and heold
betweox his handum and ðone calic eac swa and to heofonum beseah and to his
fæder clypode and ðancigende bletsode to husle and syððan hit his
discipulum sealde to þicganne for his sylfes lichaman and for his agen blod.
 18. Crist wæs bisceop, þa ða he his handa up ahof and
gebletsode his apostolas, ær he up to heofonum astige.
 19. <foreign>Hostiarii</foreign> beoð on getacnunge Cristes gespelian, syððan
hy þone had underfoð; and þæt tacnað þa cægea, þe bisceop
heom on hand sylð, þonne he hy hadað.
 20. Þæt eallswa Crist þa earce beclysde and ðærinne
geheold, þæt þæt he gehealden habban wolde, swa scylon ða
cyricweardas rihtlice beclysan and gehealden ealle þa ðing, þe to cyrican
gebyriað.
 21. And ealswa Crist into þære earce gelaðode, þa þe he
þærinne gehealdenne habban wolde, swa man sceall laðian Godes folc mid
bellhrincge into Godes huse and hit þærinne mid Godes lofe gehealden, oð
hit mid godcundre bletsunge þanansiðes leafe hæbbe.
 22. <foreign>Lectores</foreign> beoð on getacnunge Cristes gespelian, syððan
hy þone had underfoð, and þæt getacnað seo rædingboc, þe biscop
heom on hand sylð, þonne he hi hadað.
 23. And ealswa Crist wæs rædere on þara iudea gesamnunge,
swa scylon þa, þe þone had underfoð, beon ræderas on cristenra manna
gelaðunge, þæt is on Godes huse.
 24. And eallswa be Criste sylfum wæs, þæt he ymbe rædde,
swa sceal cristen rædere be him sylfum bysnian, hu oðre men his race and
his rædinge understandan scylon.
 25. <foreign>Exorciste</foreign> beoð on getacnunge Cristes gespelian, syþðan
hi, þone had underfoð, and þæt getacnað seo halsungboc, þe biscop
heom on hand sylð, þonne he hi hadað.
 26. Þæt ealswa Crist wæs halsere, þa ða he gehalsode,
þæt ða deofla ut gewiten of ðam magdaleniscan wife, swa agen þa,
þe ðone had underfoð , leafe ðurh Godes gyfe, þæt hi þurh
gastlice hæse and halsunge magan and motan deofles costnunga oferswiðan
and hine fram þam afyrsian, þe he to swiðlice dereð.
 27. <foreign>Accoliti</foreign> beoð on getacnunge Cristes gespelian, syððan
hy þone had underfoð, and þæt getacnað se candelstæf mid þam
tapore, ðe heom man on hand sylð, þonne hi man hadað, þæt ealswa
Crist lihte eallum middanearde, swa hy sculon on þa getacnunge lihtan on
cyrican cristenum folce, and hy sylfe sculon beon scinende on godum dædum,
þæt heora bysnung lihte manegum oðrum mannum.
 28. <foreign>Subdiaconi</foreign> beoð on getacnunge Cristes gespelian, syððan
hi þone had underfoð; þæt getacnað þa fata, þe biscop heom on
hand sylð, þonne he hi hadað.
 29. Þæt ealswa Crist þa fata, þe wæron mid wætere
afyllede in Chana Galilee gehwyrfde to wine, swa hi sculon gearwian
wæter and win to þam halgan husle, and þæt gewyrð þurh halige
geryne geworden to Cristes agenum blode.
 30. <foreign>Diaconi</foreign> beoð on getacnunge Cristes gespelian, syððan hy
þone had underfoð, and þæt getacnað seo Cristesboc, þe se biscop
heom on hand sylð, þonne he hy hadað, þæt hi moton þanonforð
Cristes agene word gecyðan on godspelle.
 31. And ða stolan, þe biscop ofer exla legð, þa tacnað
þa byrðena, þe hi beran sculon, þæt is ðone godcundon þeowdom;
þe hy dreogan sculon and ða þenunge, þe hi æt Godes weofode don
sculon.
 32. And ealswa Crist bræc folce hlaf to gedale, swa sculon
diaconos þæt halige husel brecan and hit folce to gedale gearwian.
 33. <foreign>Presbiteri</foreign> beoð on getacnunge Cristes gespelian, syððan
hi þone had underfoð.
 34. Forðam Crist sylf foran to þam, þe he þrowian wolde,
nam hlaf and heold betweox his handum and ðone calic eac swa and up to
heofonum beseah and to his fæder clypode and ðanciende gebletsode to husle
and syððan hit his discipulum sealde to þicganne for his sylfes lichaman
and for his agen blod.
 35. And on þa getacnunge doþ mæssepreostas geond ealne
middanheard þam gelice, þonne hi mæssan singað.
 36. Se mæssepreost getacnað Crist sylfne, and þæt altare
getacnað Cristes rode, and seo oflete getacnaþ Cristes lichaman, and win
and wæter on ðam calice geswutelað þa halignessa, þe of Cristes
sidan ut fleowan, þæt wæs blod and wæter.
 37. Mycele nydþearfe agen mæssepreostas, þæt hi hy sylfe
clænlice and rihtlice healdan, þonne hi to swylcere mærðe gemedemode
syn; and georne sculon hyg gyman, þæt ða þing, þe to ðam husle
gebyriað, clænlice behworfene beon, þæt is hlaf and win and
wæter.
 38. Ne mæg ænig mæsse beon gemæssod butan þam þreom
þingum; gyf hwa elles deð, wa him ðære dæde.
 39. And gyf þa þing mishworfene bið, þonne byð þæt
gelic þam, swylce man geefenlæce þam, þe eced and geallan mencgdon
tosomne and on bysmor hit syððan Criste gebudon.
 40. Ac utan don, swa us þearf is, gyman swyðe georne, þæt
we þæt halige geryne mid eallum gleawscype þurh ælce wurðunge
weorðian georne and us sylfe symble to ðam gegearwian, þæt we
þære halgan þenunge wyrþe beon, þe we to gehadode syn.
 41. Utan gemunan, þonne we urne hneccan mid þam stolum befoð,
hu mycele þearfe we agan, þæt we þæt godcunde geoc, þe we
underfangen habbað, emne and rihte awegan, swa hit Gode licige.
 42. Utan beorgan, þæt we ne ofersyman us sylfe mid synnum and
þæt we ne synnhreofligum handum þonne we to Cristes weofode cuman sculon
ne swa fulum handum on his clænan lichoman ne fon.
 43. Yfele wolde eorðlicum cyninge lician, gif hit eall hreoflan
wæron, þe him þenodan; wyrs licað Criste, þæt him sculon
hreoflige men æt his weofode þenigen.
 44. Se þe wat hine sylfne swiðe fulne and hreofne on synnum,
nah he nane þearfe, þæt he to Christes lichaman to dyrstelice
geþristlæce, ær he andette and bete.
 45. Utan clænsian us sylfe geornlice, þæt we wyrðe beon,
þæs þe urum hade to gebyrað.
 46. Gif we ær þyssum wæron læte to cyrcan, utan beon
heononforð hræde.
 47. Gyf we ær þisum wæron sleace and slapole, utan beon
heononforð wacore and cearige to ure agenre þearfe.
 48. Gyf we ær ðissum hwæt to unrihte gedydon, utan geswican
and georne betan.
 49. Utan beon ælmesfulle and rumheorte wið Godes þearfan.
 50. Utan gyfon hushleow, þam ðe þearf sy, and fyr and foddor
and æt and wæt and bedd and bæð, gyf him þearf sy, and eac fylstan
to gewæde, þam ðe þæs þearf sy, be ðam þe us onhagige.
 51. Uton on ælce wisan gearwian us, þæs ðe we magan,
þæt we Gode wurðan licwyrðe þegnas.
 52. Þe God, þe ealle ðing don mæg and ealra þinga
geweald ah, helpe ure and gefylste us, þæt we magon and motan his willan
gewyrcean.

END_TEXT
START_TEXT

WPol 4 (Jost)
B13.4.
'Institutes of Polity': 'Ermahnung an die Bischofe': Jost 1959, 262-7.



 1. Biscpas scoldan symle Godes riht bodian and unriht forbeodan,
and witodlice, sona swa biscpas rihtes adumbiað, and sona swa hy eargiaþ
and hy rihtes forscamiað and clumiað mid ceaflum, þonne hy scoldan
clypian, sona heora wyrðmynt bið waniende swiðe.
 2. Ðonne is hit yfel soð, þeh þæt ic secge: sume we synt
gewunode, þæt we syn to liðie and to lofgeorne; and we willwyrdað
mannum æfter freondscipe and þurh þæt olæcað oftost on unnyt
and/ soþes geswygiað ealles to swyþe.
 3. And hit is egeslic gewuna, þæt we eac habbað: sylfe we
bysniað oft and gelome, þæt we geornost scoldan æghwær forbeodan,
þæt is woroldwlence and idele rence; and we oferdrucen lufiað to georne
and mid þam huru þencað, þæt we us sylfe weorðian wide, þe we
oðre men drecan to swyþe.
 4. Ac us eallum gebyrede, gyf we riht woldan, þæt we mid
wisdome ægþer drænctan ge ure agen andgyt ge ælces þera, þe us
to come, and na mid oðrum drince to oferlice swyðe, ac be mannes mæðe
mid fullan gescade.
 5. La, yfele gebyrede biscopum æfre, þæt hy woroldmannum
for idelum gylpe cwemdon on unriht ahwar to swyðe; eac hit is þe wyrse,
þe hy unmannum olæcað georne æfter hereworde.
 6. Wið gligmen we ficiað and þam ure feoh gifað, and wið
scandwyrde we olæcað georne, willað habban hereword and scyldan wið
unword;eal þæt is idel and Gode ungecweme.
 7. Ne gebyrað us æfre, þæt we on unriht awiht gestrynan,
ne hit eac ræd ne bið, þæt we rihtebegytan myrran on unnyt; ac us
symle gebyreð þæt swyðe rihte, þæt we Godes þearfan geornlice
gladian mid feo and mid fodan, þæs þe we don magan.
 8. Eac us bið gerisenlic, þæt we urum freondum luffeorme
dælan, swa swa hit gerise.
 9. And huru ne geriseð biscopum æfre on ænigum ealasele,
þæt hy to lange clyfian on bænce ne æt ham ne on siðe, ac
ægðer gemedmigan.
 10. Ac we syn gewunode, swa we na ne scoldan, þæt we taliað
to rihte, loc hwæt us gelicigie, and fylgað urum luste ealles to swyðe.
 11. And we hogiað eac swyþost a ymbe þa þing, þe we
læst scoldan; smeagað ymbe woroldcara and idele bisga and þringað
æfter þrymme and æfter woroldwlence.
 12. And we unriht gestreon eac lufiað to swyþe, syllað wið
weorðe oðre hwile, þæt we orcepe scoldan mid rihte.
 13. Ac soð is, þæt ic secge, gecnawe, se ðe wille: a
syððan biscpas awendan heora wisan of regollicre wisan eall to woroldwisan,
syððan heora weorðscipe wæs waniende swyþe; ðonne is þære
bote timlice micel þearf.
 14. La, utan þæt geþencan oft and gelome and georne ure
wisan gelogian mid geþincþan and understandan, þæt soð is, þæt
næfre ne geriseð geþungenre ylde to geonclic wise ealles to swyðe; ne
ealdan esne ne bið buton tale, þæt he hine sylfne wyrce to wencle on
dollican dædan oþþon on gebæran.

END_TEXT
START_TEXT

WPol 6.1 (Jost)
B13.6.1.
'Institutes of Polity': 'Be gehadedum mannum': Jost 1959, 217-22.



 1. Leofan Men, In <foreign>Libro Visionum</foreign> is awriten, hu þa
mæssepreostas and ða diaconas, þe misleofedan her on worulde, wæron
on witnunge wælhreowlice gesewene, swa swa se encgel geswutelode on
ðære gesihðe.
 2. Hi stodon gebundenne, þæt hi abugan ne mihtan, to heardum
saglum æt heora hricge on ðam hellican fyre oð heora gyrdlas.
 3. And ða earman wifmen, þe hi hy wið forlagon, stodan
ætforan heom fæste getigede on ðam hellican fyre up oþ ðone
nafolan, ealle byrnende æfre ætgædere.
 4. And se deofol hi beswang, swyðe gelome on heora gecyndlimum,
swa swa seo boc us segð and swa swa se encgel sæde on þære
gesyhðe.
 5. Þær wæron gemengde mæssepreostas and diaconas on
þære cwylmincge, forðam þe hi Criste noldan clænlice þenian on
his clænum þeowdome.
 6. Þa beoð for Gode and eac swa for worulde wurðscypes
wyrðe, þa ðe heahhade geþeoð mid rihte and hine syððan rihtlice
gehealdaþ.
 7. Ac hit is mycel hearm, þæt ðara is to fela, þe
heahhades swyþor gyrnað, þonne hy sceoldon; and þæt syndon þa
swyðost, þe læst cunnon þæt understandan, þæt hi swyðost on
þam hade understandan sceoldon.
 8. Nu wille we heononforð be sumum dæle wið þæt
wærran beon, þonne we ær þissum wæron.
 9. Se ðe hades wilnige, cume anum monðe ær þam hadtiman to
ðam biscope and beo syðþan on fandunge, þær se bisceop tæce, and
gewarnige, þæt he hæbbe to þam fæce þa bigwiste on fodan and on
foddre, þe he habban scule, þæt he mid þam ðingum nan ðing
negehefige þæne, ðe his fandian scule.
 10. Gyf he þonne mid þæs lareowes tacne to biscope cume,
þonne beo he hade þe nyr, gyf he forð on eallum þam fyligean wille,
þe bisceop hine wysige.
 11. Þonne is ærest þis ðære fandunge fruma, on hwilcan
geleafan he sy and hu he rihtne geleafan oðrum mannum geswutelian cunne, and
hwæt he swutelice understande þæs, ðe þurh God gewearð oðþon
gyt geweorþan sceall.
 12. Þonne, hu he his þenunge cunne, and hu he fulluht
understande, and hu he mæssan getacnunge undergyte and eac oðra
cyricþenunga.
 13. And hwæðer he canon cunne be ænigum dæle; þonne,
hu he on gerimcræfte gearryne tosceadan cunne.
 14. Gyf he þissa þinga ealra gewis bið, þonne bið he
hades þe bet wyrðe.
 15. Gyf he þonne þissa þinga to lytel cunne, leornige
ærest and afo syððan hades.
 16. And swaþeahhwæðere, gyf man for neode scyle gehadian
samlæredne, þe ealles to lytel cann, þonne do man þæt, gyf mycel
neod sy, þæs costes, ðe he him þæs borh finde, þæt he swa
georne æfter ðam leornian wylle, swa he æfre geornost mæge.
 17. Ðonne se hadtima sy and man to bisceope bringe, þa ðe he
hadian scyle, þonne wile he witan, hwærto he hy hadian scule, and æt
hwæs handa he hy underfo, and hwa hy eft æt his handum underfo to ðam
forewyrdum, þe hi þonne gewyrcaþ.
 18. Ðæt is, þæt he wite, se ðe hine him to bespece, hu
he hades wyrðe sy and hu he hine ærþam gehealden wið God and wið men
hæbbe.
 19. Gecyþe þæt soðeste be þam, þe he him mid wite, and
sette hine syððan þam bisceope on hand, and syðþan he gehadod
wyrðe, afo his eft an wite he syððan, hu he his had syðþan forð
gehealde.
 20. Gyf he hwæt abrece and he hit him mid wite, gewylde hine to
ðam, gif he mæge, þæt he to bote gebuge, oðþon hit mid him bere
forð æt Godes dome, gyf he hine ær to his þearfe gemynegian nelle.
 21. And se þe heahhad underfo, gyf he sy mæssepreost, þonne
gemæssige he for his biscop <foreign>XXX</foreign> mæssan and diacon gesinge <foreign>XXX</foreign>
psaltera, and aa heora lifdagas gebiddon þærtoeacan for hine georne.

END_TEXT
START_TEXT

WPol 6.2 (Jost)
B13.6.2.
'Institutes of Polity': 'Be sacerdan': Jost 1959, 256-61.



 1. Be sacerdan.
 135. And la, oft hit getimað, þæt þeowetlingc geearnað
freotes æt ceorle, and ceorl wyrð þurh eorlgife þegenlage wyrðe, and
þegn wurð þurh cynincges gife eorldomes wyrðe.
 136. And ifel bið þonne, gif se þe þurh Godes gife and
þurh godcunde lare geþogen wyrð to hade and to Godes þegne, gif se ne
mot for worlde mæðe and munde þe maran beon wyrðe.
 137. Þonne hwilum þurh Godes gife, swa ic ær sæde,
þræl wyrð to þegne and ceorl wyrð to earle, sangere to sacerde and
bocere to biscpe.
 138. And la, hwilum wearð geworden, swa swa God wolde, sceaphirda
to cyninge, and se wearð swiðe mære.
 139. Eac wearð geworden, swa swa God wolde, fiscere to biscpe,
and se wearð his drihtene gecoran and gecweme, and swa wurdon manega.
 140. Swilce sindon Godes gifa, þe eaðe mæg of litlan
aræran to micclan eal, þæt he silf wile, swa swa se sealmscop soðlice
sæde, þa ða he þus cwæð: <foreign>Quis sicut dominus deus noster, qui in
altis abitat et humilia respicit et reliqua. Suscitans a terra inopem et de
stercore erigens pauperem et cetera</foreign>.
 142. Eala, leofan men, ealle we comon ærest of eorðan and to
eorðan eft sculon ealle gewurðan; and þi ne oferhogige æni man
oðerne ealles to swiðe.
 143. <foreign>Petrus apostolus dicit: Nom enim est personarum acceptio apud
deum, set in omni gente qui timet eum et operatur iustitiam, acceptus est
illi</foreign>.
 144. <foreign>Paulus apostolus dicit: Siue seruus siue liber, omnes in
Christo unum sumus</foreign>.
 145. Se ðe on worlde þegnas and þrælas gescop and
geworhte, eft he hi gebohte mid deorwurðan ceape ealle gelice, and ealle we
uel hi syn Criste leofe and wurðe, gif we uel hy willað silfe hyran him mid
rihte.
 146. Nu lære we georne manna gehwilcne, þæt he inweardre
heortan to his drihtene gebuge and oft and gelome smeage swiðe georne,
hwæt him sy betst to donne and hwæt to forganne.
 147. Eallum us uel eow is micel þearf, þæt we uel ge God
lufian and Godes lagum filigan and godcundan lareowan geornlice hyran; forþam
hig us uel eow sculon lædan forð æt þam dome, þonne God demeð
manna gehwilcum be ærran gewyrhtan.
 148. And gesæli bið se hyrda, þe þonne his heorde into
Godes rice and to heofonlicre myrhðe bliðe mot lædan for ærran
gewirhtan.
 149. And wel þare heorde, þe gefolgað þam hyrde, þe hy
deoflum ætbredað and Gode hi gestryneð.
 150. Uton þonne ealle anmodre heortan georne urum drihtene cweman
mid rihte and heonanforð symle scildan us georne wið ðone hatan bryne,
þe weallað on helle.
 151. And don nu eac lareowas and godcunde bydelas, swa swa hit riht
is and ealra manna þearf is: bodian gelome godcunde þearfe.
 152. And ælc, þe gescad wite, hlyste heom georne, and godcunde
lare gehwa on geþance healde swiðe fæste him silfum to ðearfe.
 153. And aa manna gehwilc to wurðunge his drihtene do to gode,
þæt he mæge wordes and dæda glædlice æfre.
 154. Ælmihtigum Gode si lof and wurðmynt, and ful wuldorþrym
æfre sy to worlde; Amen.

