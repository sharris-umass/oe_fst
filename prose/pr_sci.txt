

END_TEXT
START_TEXT

Comp 1.1.2 (Henel)
B20.1.1.2.
Rules for Finding Movable Feasts, Cambridge, Corpus Christi College, MS. 422: Henel 1934, 42-3.



 1. Gif ðu ne cunne understandan on ðis ledene þe her beforan
awriten is, þonne loca ðu her hu þu scealt þin gear rihtlice gefadian.
 1. Æfter <foreign>XVI kalendas februarii</foreign>, loca hwar beo raþost tyn
nihta eald mona.
 1. Æfter ðan on ða sunnanniht þe ðar raðost kymð
ðu scealt belucan alleluia.
 1. Gyf se mona byð on sunnandæg tyn nihta eald, þeh ðu
scealt nyman þone æftran sunnandæg.
 2. Æfter <foreign>octaua idus februarii</foreign>, loca hwar beo <foreign>II</foreign> nihta eald
mona, æfter ðan on ðone sunnandæg byð ealda halga dæg.
 3. Æfter <foreign>duodecima kalendas aprilis</foreign>, loca hwær beo
feowertyne nihta eald mona, æfter ðan on þonne sunnandæg þe þar
nehst cymð byð eastordæg.
 4. Æfter <foreign>octaua kalendas Maii</foreign>, loca hwar beo twentig nihta
eald mona, þonne on þone monandæg æfter sunnandæge ðe ðar
nyhst cymþ byð forma gangdæg.
 5. Æfter <foreign>octaua idus Maii</foreign>, loca hwar beo feower nihta eald
mona, þonne on þone sunnandæg þe ðar æfter cymð byð
pentecostes mæssedæg.
 5. Þis is eal ful soð, fare bisextus swa he fare.

END_TEXT
START_TEXT

Comp 1.1.3 (Henel)
B20.1.1.3.
Rules for Finding Movable Feasts, Cambridge, Corpus Christi College, MS. 422: Henel 1934, 45-6.



 1. Eac ic secge ðæt þu ne ðearft næfre belucan alleluia
ær <foreign>quinta decima kalendas februarii</foreign>, ne æfter <foreign>nona kalendas Martii</foreign>,
ac æfre betwinan ðan, loca hwænne hit gegan wille swa swa hit her
beforan awriten is.
 2. Ne næfre ne byð ealda halga dæg ær <foreign>quinta idus
februarii</foreign>, ne æfter <foreign>pridie idus Martii</foreign>.
 3. Eac we secgað be eastron, þæt hig næfre ne beoð
nyðer þonne ðonne <foreign>undecima kalendas aprilis</foreign>, ne ufor þonne
<foreign>septuagesima kalendas Maii</foreign>.
 4. Ne næfre þu næfst gangdagas ær <foreign>quinta kalendas
Maii</foreign>, ne lator þonne <foreign>pridie kalendas Junii</foreign>.
 5. And ic wat, þæt ðu næfst næfre pentecoste costen
ær <foreign>sexta Idus Maii</foreign>, ne lator þonne <foreign>Idus Junii</foreign>; þis is soð, gyme se
ðe wylle.

END_TEXT
START_TEXT

Comp 1.1.4 (Henel)
B20.1.1.4.
Rules for Finding Movable Feasts, Cambridge, Corpus Christi College, MS. 422: Henel 1934, 47.



 1. Gif ðu wilnige rihtlice to wurðiende <foreign>Aduentum Domini</foreign>
þonne warna ðu þæt hit ne beo ær <foreign>V kalendas Decembris</foreign> ne æfter
<foreign>III Nonas Decembris</foreign>; ac þar betwinan, on swa hwilcum staue swa sunnandæg
gesceote, þonne byð þar <foreign>aduentum domini</foreign> hrihtlice.

END_TEXT
START_TEXT

Comp 1.2.1 (Henel)
B20.1.2.1.
Rules for Finding Movable Feasts, London, British Library, MS. Cotton Caligula A.XV: Henel 1934, 47.



 1. Ælce geare þonne þu scyle witan hwylce dæge man scyle
weorðian and healdan þone halgan sunnandæg <foreign>æduentum domini</foreign>; warna
þe þanne þæt þu hit naht ær <foreign>V kalendas Decembris</foreign>, ne naht
æfter <foreign>III nonas</foreign> þises sylfes monðes þænne ne healde; ac on
þison seofan dagum þu scealt healdan butan ælcere tweonunge þone
dæg and þone tokyme mid ealre arwurðnesse.

END_TEXT
START_TEXT

Comp 1.2.2 (Henel)
B20.1.2.2.
Rules for Finding Movable Feasts, London, British Library, MS. Cotton Caligula A.XV: Henel 1934, 46.



 1. Ealde witan and wise romane gesetton on gerimcræfte þæt
næfre ær <foreign>XI kalendas Aprelis</foreign>, Ne naht æfter <foreign>VII kalendas maii</foreign>
eastortid gewurðan sceal.
 3. Ac on þison getele, lochwær hit þonne to gega, buton
ælcon tweon healde hit mon þonne þær mid rihte.

END_TEXT
START_TEXT

Comp 1.2.3 (Henel)
B20.1.2.3.
Rules for Finding Movable Feasts, London, British Library, MS. Cotton Caligula A.XV: Henel 1934, 44.



 1. And gif þu wille witan mid gesceade þæt gemære,
<foreign>terminum septuagesimalis</foreign>, þonne tele þu þæs monan elde <foreign>kalendis
Ianuarii</foreign> oð þæt þu cume to þrittiga.
 5. Foh eft on þone niwan and tele oð tyne.
 6. Þonne on þam teoðan stent se termen, þæt ys
þæt gemære.
 8. Si hwylc dæg hit si, þonne se nexta sunnandæg þe
þær æfter cymð bið septuagesima.

END_TEXT
START_TEXT

Comp 1.2.4 (Cockayne)
B20.1.2.4.
Rules for Finding Movable Feasts, London, British Library, MS. Cotton Caligula A.XV: Cockayne 1864-6, III, 226.



 1. On <foreign>kalend Ianuarii</foreign> ofer <foreign>XVI kalend Februarii</foreign> loca hwær
þu hæbbe <foreign>X</foreign> nihta ealdne monan ofer þæt þonne sunnan dæg beluc
alleluia.
 2. On <foreign>Februarius</foreign> ofer <foreign>VII Idus Februarii</foreign> loca hwær þu
finde tweigra nihta ealdne monan ofer þæt on þone sunnan dæg bið
halga dæg.
 3. On <foreign>Martii</foreign> ofer <foreign>XII kalend Aprelis</foreign> loca hwær þu finde
<foreign>XIIII</foreign> nihta ealdne monan ofer þæt se niesta sunnan dæg bið eastor
dæg.

END_TEXT
START_TEXT

Comp 1.5 (Henel)
B20.1.5.
Rules for Finding Movable Feasts, London, British Library, MS. Cotton Vitellius E.XVIII: Henel 1934, 44.



 1. Gif þu wille witan mid gesceade þæt gemære, <foreign>termen
septuagessimalis</foreign>, þonne tel þu þæs monan ylde <foreign>ianuarii</foreign> oð þu
cume to <foreign>XXX</foreign>.
 5. Foh eft on þone niwan and tele oð <foreign>X</foreign>.
 6. Þonne on þam teoþan stænt se termen on þam gemære,
si swilc dæg swylce hit sion þære wucan.
 9. Þonne se nyhsta sunnandæg þe þær æfter cymð
bið <foreign>septuagessima</foreign>.
 11. And man ne singð leng þæt godes lof, alleluian, ær
þære eastertide.

END_TEXT
START_TEXT

Comp 1.6 (Henel)
B20.1.6.
Rules for Finding Movable Feasts, London, British Library, MS. Harley 3271: Henel 1934, 40-41.



 1.1. Gif ðu wille witan hwænne <foreign>Septuagesima</foreign> sceol beon,
ðonne findest ðu hit her.
 1.2. On <foreign>ianuarie</foreign> þam forman monðe, ofer <foreign>XVI kalendas
februarii</foreign> loca hwær ðu hæbbe <foreign>X</foreign> nihta ealdne monan; on ðonne
sunnandæg ofer þæt beluc þænne alleluia; þis is <foreign>Septuagesima</foreign>.
 2.1. Gif ðu wille witan hwar halgan dæg beon scyle, ræd
ðis eac.
 2.1. On ðone monð <foreign>februarie</foreign>, ofer <foreign>VII idus februarii</foreign> loca
hwær ðu finde twegra nihta ealdne monan.
 2.3. Þænne ofer þæt on ðone sunnandæg bið halgan
dæg.
 3.1. Gif ðu eac wilnast to witanne hwænne se eastorlica dæg
sceole beon, donne gelyf ðu ðisum.
 3.2. On <foreign>martio</foreign> ðam monðe, ofer <foreign>XII kalendas aprilis</foreign> find
ðe feowertynæ nihta ealdne monan.
 3.3. On þone sunnandæg ofer þæt þe he swa eald bið,
se bið eastordæg gewislice.
 3.4. Ðis þe bið æfre gewitod, gif ðu his georne gymst.

END_TEXT
START_TEXT

Comp 2.1.2 (Henel)
B20.2.1.2.
On Epacts, Cambridge, Corpus Christi College, MS. 422: Henel 1934, 49.



 1. Git hit is god þæt þu wite hrædlice hwilc
<foreign>concurrentes</foreign> yrne on geare.
 3. Loca hwilce dæg cuma <foreign>nona kalendas aprilis</foreign>.
 5. Gif he cymð on sunnandæg, þonne yrnð se concurrent
<foreign>unum</foreign>.
 7. Gif he cymð on monandæg, þonne yrnð se concurrent
<foreign>duo</foreign>.
 8. Cume swilce dæg swilce he cume, swa þu miht witan hwilc
concurrent yrnð on geare.

END_TEXT
START_TEXT

Comp 2.2.1 (Cockayne)
B20.2.2.1.
On Epacts, London, British Library, MS. Cotton Caligula A.XV: Cockayne 1864-6, III, 226.



 1. Gif þu nyte swylce <foreign>concurrentes</foreign> beon on geare sec georne
hwylce dæge beo <foreign>pridie kalend Aprelis</foreign>.
 2. Gif hit bið sunnan dæg þonne bið <foreign>concurrentes I</foreign>.
 3. Gif hit bið monan dæg þonne bið <foreign>concurrentes II</foreign>.
 4. And swa fela daga swa bið agan on þare wucan swa fela
<foreign>concurrentes</foreign> þu scealt habban on þam geare.
 7. And swa fela nihta swa, se mona bið eald on <foreign>XI kalend
Aprelis</foreign> swa fela <foreign>epacta</foreign> þu scealt habban þy geare.

END_TEXT
START_TEXT

Comp 2.2.2 (Cockayne)
B20.2.2.2.
On Epacts, London, British Library, MS. Cotton Caligula A.XV: Cockayne 1864-6, III, 228.



 1. And gif þu wille witan hraðe hu fela epactas on geare yrnan
þonne tele þu hu eald se mona beo on <foreign>XI kalend Aprelis</foreign> swa fela nihta swa
se mona bið þonne on dæg eald.
 4. Swa fela epactas yrnað þy geare.

END_TEXT
START_TEXT

Comp 2.3 (Crawford)
B20.2.3.
On Epacts, London, British Library, MS. Cotton Caligula A.XV: Crawford 1929, 36-7.



 1. Epactas þe me to þissum twelfmonðum deð butan gedeorfe
we magon gecyðan heora upspring.
 2. We habbað on twelf monðum þreo hund daga & fif &
syxtig daga & syx tida.
 3. Swa we forwel oft gecyðad habbað.
 4. Nu is hit to witanne æghwilcum þe þises cræftes
gleawnesse cunnan þencð hu fela daga ma beoð æfter sunnan ryne þonne
æfter þæs monan.
 6. Þære sunnan dagas we nu awriten.
 7. Nu bidde ic þa þe hit cunnon & þis rædon þæt
hit him hefelic ne beo and þa þe hit na gyt asmeadon her æfter
þenceon.
 9. Æfter þæs monan rine we habbað þreo hund daga &
feower & fiftig daga.
 10. Nu ic wille þæt þu mid æþelre smeaunge þence hu
manuge þær to lafe synt oððe hu feala daga ma synt on þære sunna
ryne þanne on þæs monan.
 12. Endleofan ic wat þæt þu wilt cweðan.
 13. To þam endlefan do endlefan, þonne beoð þær twa
& twentig.
 14. To twam & twentigum do endlefan, þonne beo þær
þreo & þrittig; forlæt þa þrittig & nim þa þreo.
 15. Swa ealle þa nigontyne gear do þu.
 16. Nim leofa freond nigonteoða geares þæt þu do twelf to
þam ehtatynum epacten, þonne hæfst þu þrittig epactes; and næfst
nane, <foreign>X</foreign> beoð <foreign>nulle</foreign> on leden.
 18. Nis na to forgetanne þæt þare halgan laðunge lareowas
lærdon, þæt swa eald swa se mona bið on <foreign>xi kalendas aprilis</foreign>, swa
feale epactes beoð þi geare.
 21. <foreign>Uerbi gratia</foreign>, swilce ic swa cweþe.
 21. Þy twelftan geare on þam circule þy mann het
<foreign>decennouenalem</foreign> on leden on englisc þara nygonteoða geara ymrine, þu
hæfst anre niht ealdne mona þæs deges & þæs geares þu
hæfst anne epactum.

END_TEXT
START_TEXT

Comp 2.4 (Henel)
B20.2.4.
On Epacts, London, British Library, MS. Cotton Titus D.XXVII: Henel 1934, 51.



 1.1. Gif þu nyte hwylc <foreign>concurrentes</foreign> beo on geare, sec georne
hwylce dæge beo <foreign>II kalendas aprilis</foreign>.
 1.2. Gif hit bið sunnandæg, þonne bið <foreign>concurrentes I</foreign>.
 1.3. Gif hit bið monandæg, þonne bið <foreign>concurrentes II</foreign>.
 1.3. And swa fela daga swa bið agan on þære wucan, swa fela
<foreign>concurrentes</foreign> þu scealt habban þy geare.
 2.1. And swa fela nihta swa se mona bið eald on <foreign>XI kalendas
aprilis</foreign>, swa fela epacta þu scealt habban þy geare.

END_TEXT
START_TEXT

Comp 2.7 (Henel)
B20.2.7.
On Epacts, London, British Library, MS. Harley 3271: Henel 1934, 48-9.



 1. Gif ðu wille witan hu fela epacta yrnan on geare, ðonne wite
ðu hu eald se mona beo on <foreign>XI kalendas aprilis</foreign>, forði swa fela nihta swa
he eald bið, swa fela epacta yrnað on geare.
 3. Gif ðu wile giman ðises trametes, þonne byst þu ðe
cleawra on gerimcræfte.

END_TEXT
START_TEXT

Comp 3.1 (Henel)
B20.3.1.
On Concurrents, London, British Library, MS. Cotton Caligula A.XV: Henel 1934, 53-4.



 1. Gyf þu wilt witan mid gesceade hwanun comon <foreign>Martio</foreign> þam
monðe þa fif regulares, þæt synd rihtinga, þonne gemun þu hu feala
daga syn on twelf monðum.
 5. On twelf monþum beoþ þreo hund daga, and fif and syxtig
daga.
 7. Todæl þis gerim þurh þrittig.
 8. Nim þa fif þe þær to lafe synt and sele <foreign>martio</foreign>, and
cweð, <foreign>martius V</foreign>.
 11. Gyf þu wille witan þæs æfteran monðes regulares,
þonne nym þu þæs ærran monþes dagas, and his regulares: do
togædre, and todæl syðþan þæt gerim þurh seofon; loca hwæt
hwæt þær ofer byð, hafa þa for regulares.
 17. Her ic þe wille bisne awriten, þæt þu mage þe sylf
butan lareowe asmegan þa þing þe we nu ymbspræcon.
 20. <foreign>Martius</foreign> hæfð an and þrittig daga and fif regulares.
 21. Todæl þa syx and þrittig þurh seofon, þonne byð
þær an to lafe; þæt an do to <foreign>Aprile</foreign> and cweð, <foreign>Aprilis unum</foreign>.
 24. Gyf þu ne mage oððe ne cunne todælan þæt
getæll þe wit nu ymbe wæron, þonne meg ic þe þurh boca lara
fegera bisene tæcan.
 28. Twia seofon þæt beoð feowertyne, þrywa seofon an and
twentig, feower seofon ehta and twentig, fif siþon seofon fif and þrittig;
þæt an þe þær to lafe byð, do swa we ær cwædon.
 34. Of <foreign>Apriles</foreign> dagum þu miht findan <foreign>maius</foreign> regulares.
 35. <foreign>Aprilis</foreign> hæfð þrittig daga and an regulares; todæl
on seofon; þonne byð þær þreo to lafe.
 38. Þa sele <foreign>Maio</foreign>.
 38. Do swa by þam nygon swa þu nu dydost be þissum þrym.
 41. Heræfter gebyraþ to witanne, hwanon þa concurrentes
cumað þe mid þissum regulares irnan sceolon.
 42. We cwædon herbufon þæt on twelf monþum beoþ þreo
hundaga and fif and syxtig daga.
 43. Todæl þis gerim þurh seofon on þas wison.

END_TEXT
START_TEXT

Comp 3.2 (Henel)
B20.3.2.
On Concurrents, London, British Library, MS. Harley 3271: Henel 1934, 49.



 1. Gif þu wille witan hu fela concurrenta yrnan on geare, wite
hwilce dæge <foreign>IX kalendas aprilis</foreign> beo.
 4. Gif he bið on sunnandæg, ðonne yrnð an concurrent on
geare.
 6. Gif he bið on monandæg, þonne yrnað <foreign>II</foreign> concurrentas,
and swa forð.
 8. Gif he bið on sæternes dæg, ðonne yrnað <foreign>VII</foreign>.

END_TEXT
START_TEXT

Comp 5 (Forst)
B20.5.
De Bissexto, London, British Library, MS. Cotton Caligula A.XV: Forster 1925-6, 75.<P>Citation is a single sentence, following ed.</P>



 1. Bissexto man sceal symle healdan ær þam fif ytemestan
þæs monðes <foreign>kalendas Februarius</foreign> & on þone æftran dæg healde
man þone mæssandæg sancte Mathia.

END_TEXT
START_TEXT

Comp 6.1 (Henel)
B20.6.1.
Rules for Finding the Age of the Moon, Cambridge, Corpus Christi College, MS. 422: Henel 1934, 55.



 1. Gif ðu wille witan hu eald se mona beo nu todæg on twelf
monðum, þonne wite ðu hu eald he todæg sy and tel þarto endleofan;
þonne byþ he oðre geare on þisne dæg swa eald swa ðæra twegra
getela byð.
 7. Gyf he byð todæg anre nihte eald, þonne tel þu þarto
endleofan, þonne byð he oðer geare on ðysne dæg twa and twentig
nihta eald.
 10. Gif he is todæg fif and twentig nihta eald, þonne byð he
oðer gear on ðisne dæg syx nihta eald.
 14. Þonne byð forðan, æfre gif ðar beoð ma þonne
þrittig, þonne scealt þu forlætan þa þrittig, and niman lochwæt
þar to laue byð.
 18. Swa þu miht witan þeah þu wille hundred geara ðæs
monan ryne.

END_TEXT
START_TEXT

Comp 6.2 (Henel)
B20.6.2.
Rules for Finding the Age of the Moon, London, British Library, MS. Cotton Caligula A.XV: Henel 1934, 55.



 1. And gif þu wille witan hu eald se mona wære fyrngeare on
þysne dæg, þone wite þu hu eald se mona beo nu todæg.
 2. Þonne do þu <foreign>XIX</foreign> þær to; þonne gif þær beo
under ealle ma þonne <foreign>XXX</foreign>, þonne swa fela nihta swa se mona bið eald
ofer þa <foreign>XXX</foreign>, þonne wæs se mona fyrngeare on þysne dæg swa eald.
 6. And gif þu wille witan hu eald se mona scyle beon oþer geare
on þysne dæg, þonne wite þu hu eald se mona beo nu todæg.
 7. Þonne beo se mona swa eald swa he beo, do <foreign>XI</foreign> þær to.
 8. Þonne beo þær swa fela swa þær beo ofer þa <foreign>XXX</foreign>
þonne bið se mona swa eald oþer geare on þysne dæg.

END_TEXT
START_TEXT

Comp 6.3 (Henel)
B20.6.3.
Rules for Finding the Age of the Moon, London, British Library, MS. Cotton Vitellius E.XVIII: Henel 1934, 55.



 1. Gif þu wille witan hu eald se mona beo nu todæg on twelf
monþum, cweð þonne hu eald he todæg si, do þær endlyfan to;
þonne bið he swa eald swa þæra tweigra cwyda getæl.
 7. And gif þu wille witan hu eald he nu todæg on twam gearum
beo, a þu scealt sceotan endlyfan to, and swa fela swa he on þam dæge
eald bið, þonne bið he rihte swa eald, swa þæra twegra cwyda
getæl bið.
 13. Swa þu miht tellan þæt þu cymst to <foreign>XXX</foreign>, and þonne
se mona si <foreign>XXX</foreign> nihta eald, þonne rim þu hwæt þæra oferdaga sy
þæs þe of þam endlyfenum gesceote, þonne bið he rihte swa eald.
 18. Ic eft mid endlyfenum, þæt þu cume eft to þrittigum.
 21. Þus þu miht asmeagean þeah þu wille to hundteontigum
wintrum, fare bisextus swa he fare, oððe ænig oþer getæl.

END_TEXT
START_TEXT

Comp 7 (Henel)
B20.7.
On Moonrise: Henel 1934, 56.



 1. <foreign> ianuarius</foreign> se mona biþ onæled et middre neht;
<foreign>februarius</foreign> se mona biþ onæled biþ on betwih middre niht and honacrede;
<foreign>martius</foreign> biþ onæled et honacrede.

END_TEXT
START_TEXT

Comp 8 (Nap)
B20.8.
On Moon and Tide: Napier 1889, 6.



 1. Her is seo endebyrdnes monan gonges, & sæ flodes.
 1. On ðreora nihta ealdne monan wanað se sæflod,
oþþæt se mona bið <foreign>XI</foreign> nihta eald, oþþe <foreign>XII</foreign>.
 3. Of <foreign>XI</foreign> nihta ealdum monan weaxeð se sæflod oþ <foreign>XVIII</foreign>
nihta ealdum monan.
 5. Fram <foreign>XVIII</foreign> nihta ealdum monan wanaþ se sæflod oþ <foreign>XXVI</foreign>
nihta ealdum monan.
 6. Of <foreign>XXVI</foreign> nihta ealdum monan weaxeð se sæflod oþþæt
se mona bið eft ðreora nihta eald.

END_TEXT
START_TEXT

Comp 9 (Cockayne)
B20.9.
Table of Duration of Moonshine: Cockayne 1864-6, III, 222-4.



 1. On anre nihta eald mona & on <foreign>XXIX</foreign> scinð <foreign>IIII</foreign> pricena
lengce.
 2. On twigra nihta eald mona & on <foreign>XXVIII</foreign> scinð ane tid
& III pricen.
 3. On <foreign>III</foreign> nihta eald mona & on <foreign>XXVII</foreign> scinð twa tida &
<foreign>II</foreign> prican.
 4. On <foreign>IIII</foreign> nihta eald mona & on <foreign>XXVI</foreign> scinð þreo tida
& <foreign>I</foreign> prica.
 5. On <foreign>V</foreign> nihta eald mona & on <foreign>XXV</foreign> scinð feower tida.
 6. On <foreign>VI</foreign> nihta eald mona & on <foreign>XXIIII</foreign> scinð feower tida
& <foreign>IIII</foreign> pricena.
 7. On <foreign>VII</foreign> nihta eald mona & on <foreign>XXIII</foreign> scinð fif tida &
<foreign>III</foreign> pricena.
 8. On <foreign>VIII</foreign> nihta eald mona & on <foreign>XXII</foreign> scinð syx tida &
<foreign>II</foreign> prican.
 9. On <foreign>IX</foreign> nihta eald mona & on <foreign>XXI</foreign> scinð seofon tida &
<foreign>I</foreign> prica.
 10. On <foreign>X</foreign> nihta eald mona & on <foreign>XX</foreign> scinð eahta tida.
 11. On <foreign>XI</foreign> nihta eald mona & on <foreign>XIX</foreign> scinð eahta tida &
<foreign>IIII</foreign> pricena.
 12. On <foreign>XII</foreign> nihta eald mona & on <foreign>XVIII</foreign> scinð nigon tida
& <foreign>III</foreign> pricena.
 13. On <foreign>XIII</foreign> nihta eald mona & on <foreign>XVII</foreign> scinð <foreign>X</foreign> tida
& <foreign>II</foreign> prica.
 14. On <foreign>XIIII</foreign> nihta eald mona & on <foreign>XVI</foreign> sunð <foreign>XI</foreign> tida
& <foreign>I</foreign> prica.
 15. On <foreign>XV</foreign> nihta eald mona scinð <foreign>XII</foreign> tida.

END_TEXT
START_TEXT

Comp 10.2 (Henel)
B20.10.2.
On the Four Ember-Fasts, Cambridge, Corpus Christi College, MS. 422: Henel 1934, 61.



 1. Git ic þe wille secgan embe ða twelf ymbrendagas þe ure
drihten sylf gesette ure lichaman to hæle and ure sawle to ecere myrhðe.
 4. Ða man sceal fæstan swa swa man deð lenctenfæsten.
 6. Þæt ys ðonne ærest ær cristes mæssan, on
þære fullan wucan, we scylon fæstan ðas þri dagas: wodnesdæg and
friedæg and sæterdæg.
 9. Þonne syððan syn ða oþre þry ymbrendagas on
þære forman fæstenwucan on lencten.
 13. Ðonne synd þa ðriddan þri ymbrendagas on þære
wucan/ æfter pentecosten.
 15. Þonne þa feorðan þri ymbrendagas beoð on
hærefest on ðære fullan wucan ær <foreign>octaua kalendas octobris</foreign>.
 19. And uton gyman þæt we habbon ða rædinga þe us mid
rihte gebyrað to ælcon sæterdæge þe on þam ymbrene byð.

END_TEXT
START_TEXT

Comp 10.3 (Henel)
B20.10.3.
On the Four Ember-Fasts, Oxford, Bodleian Library, MS. Laud Misc. 482: Henel 1934, 61.



 1. Þis synd þa rihtymbrendagas, þe man mid rihte healdan
sceal; þæt is on <foreign>kalendis Martii</foreign>, on þære forman wucan, and on
<foreign>kalendis Iunii</foreign>, on þære æfteran wican, and on <foreign>kalendis September</foreign>,
on þa þriddan wican, and on <foreign>kalendis December</foreign>, on þa nehstan wican
ær christes mæssan.

END_TEXT
START_TEXT

Comp 11.1.1 (Henel)<extent></extent>
B20.11.1.1.
On the Three Fridays for Fasting, Cambridge, Corpus Christi College, MS. 422: Henel, 1934, 64.



 1. Ðis synd þa þry frigedagas þe man sceal fæstan on
twelf monðum, ðonne ne cymð næfre his saul on helle.
 4. Þæt is se æresta frigedæg on <foreign>kalendis Maius</foreign> and se
oþer æfter Pentecosten, and se þridda on <foreign>kalenda iulius</foreign>, þæt is
se fyrmesta friedæg.

END_TEXT
START_TEXT

Comp 11.1.2 (Henel)<extent></extent>
B20.11.1.2.
On the Three Fridays for Fasting, London, British Library, MS. Cotton Tiberius A.III: Henel 1934, 64.



 1. Þis syndon þa ðreo frigedagas þe man sceall fæsten on
twelf monþum, se æresta on hlydan, and se nyhsta ær pentecosten, and se
æftresta þe byð on <foreign>iulius</foreign>.
 6. Se mann þe þis gefæst, ne þearf he na ondrædon him
helle wita butan he beo hlafordswica.

END_TEXT
START_TEXT

Comp 11.2 (Cockayne)
B20.11.2.
On the Three Fridays for Fasting, London, British Library, MS. Cotton Caligula A.XV: Cockayne 1864-6, III, 228.



 1. Se æresta frigedæg þe man sceal fæsten is on hlydan
and se oþer is ær pentecosten and se æresta þe bið on <foreign>iulius</foreign>.
 3. Se man þe þis gefæst ne þearf he him na ondrædan
helle witan butan he beo hlaford swica.

END_TEXT
START_TEXT

Comp 11.3 (Roeder)
B20.11.3.
On the Three Fridays for Fasting, London, British Library, MS. Royal 2 B.V: Roeder 1904, xii.



 1. Þis syndan þa <foreign>III</foreign> frigedagas þe man sceal fæstan on
twelf monþum, se æresta on hlydan, & se nihsta ær pentecosten,
& se æresta þe byð on <foreign>iulius</foreign>.
 3. Se man þe þis gefæst ne þerf he na.

END_TEXT
START_TEXT

Comp 12.1.1 (Henel)<extent></extent>
B20.12.1.1.
On the Length of Shadow, Cambridge, Corpus Christi College, MS. 422: Henel 1934, 59-60.



 1. To underne and to none <foreign>XVII</foreign>.
 2. To underne and to none fiftyne fotgemetu and to middæges
<foreign>IX</foreign>.
 3. To underne and to none <foreign>XIII</foreign> fotgemetu and to middeges <foreign>VII</foreign>.
 4. To underne and to none <foreign>XI</foreign> fotgemetu and to middæges fif
fota gemetu.
 5. To underne and to none <foreign>IX</foreign> fotgemetu and to middæge <foreign>III</foreign>.
 6. To underne and to none <foreign>VII</foreign> fotgemetu and to middæge <foreign>I</foreign>
fotes gemetes, oððe oðer healfes fotes.
 7. To underne and to none <foreign>VII</foreign> fotgemetu and to middæge <foreign>I</foreign>
oððe oðer healf.
 8. To underne and to none <foreign>IX</foreign> fotgemetu and to middæge <foreign>VI</foreign>
fota gemetu.
 9. To underne <foreign>XI</foreign> fotgemetu and to middæges six fota gemett.
 9. Seo underntid and seo nontid habbað æfre gelice gemetu.
 10. To underne and to none <foreign>XIII</foreign> fotgemetu and to middæge <foreign>VII</foreign>
fota.
 11. To underne and to none <foreign>XV</foreign> fotgemetu and to middæge <foreign>IX</foreign>
fota gemett.
 12. To underne and to none <foreign>XVII</foreign> fotgemetu and to middæge <foreign>XI</foreign>
fotgemetu.

END_TEXT
START_TEXT

Comp 12.1.2 (Henel)<extent></extent>
B20.12.1.2.
On the Length of Shadow, London, British Library, MS. Harley 3271: Henel 1934, 59.



 1. Her is awriten wegferendra monna dægmæl.
 2. On <foreign>ianuario</foreign> and <foreign>Decembro</foreign> seo sceadu bið <foreign>XVII</foreign> fota lang.
 3. On <foreign>Februarii</foreign> and on <foreign>Nouember XV</foreign> fet.
 4. On <foreign>martio</foreign> and <foreign>October XIII</foreign> fet.
 5. On <foreign>aprilis</foreign> and on <foreign>september XI</foreign> fet.
 6. On <foreign>maio</foreign> and on <foreign>augusto VIII</foreign> fet.
 7. On <foreign>iunio</foreign> and on <foreign>iulio VII</foreign> fet.

END_TEXT
START_TEXT

Comp 12.2 (Cockayne)
B20.12.2.
On the Length of Shadow, London, British Library, MS. Cotton Tiberius A.III: Cockayne 1864-6, III, 218-22.



 1. <foreign>Horalogium, Horarum breue inchoat en hic.</foreign> On <foreign>VIII kalend
Ianuarii</foreign> þæt byð on cristes mæsse dæg byð seo sceadu to underne
& to none seofon & twentigoþan healfes fotes & to middæge
feower & twentig.
 2. On <foreign>VIII idus Ianuarii</foreign> þæt ys on þone twelftan dæg
byð seo sceadu to underne & to none <foreign>XXV</foreign> fota & to middæge
<foreign>XXII</foreign>.
 3. On <foreign>XII kalend Februarii</foreign> bið seo sceadu to underne & to
none an & twentig fota & to middæge ehtatyne & lytle mare.
 4. On <foreign>II non Februarii</foreign> byð seo sceadu to underne & to none
ehta teoþan healfes fotes & to middæge fiftyne.
 5. On <foreign>XII kalend Martii</foreign> bið seo sceadu to underne & to none
fiftyne fota & to middæge twelfe.
 6. On <foreign>II non Martii</foreign> bið seo sceadu to underne & to none
þreottyne fota & to middæge teoþan hielfes.
 7. On <foreign>XII kalend Aprelis</foreign> þæt is emnihte byð seo sceadu to
underne & to none endlufon fota & to middæge nigoþan healfes.
 8. On <foreign>non Aprelis</foreign> bið seo sceadu to underne & to none
teoðan healfes fotes lang & to middæge forneah seofun.
 9. On <foreign>XII kalend Maii</foreign> byð seo sceadu to underne & to none
ehta fota & lytel eaca & to middæge forneah syx.
 10. On <foreign>II non Maii</foreign> byþ seo sceadu to underne & to none
forneah ehta fota & to middæge fiftan healfes.
 11. On <foreign>XII kalend Iunii</foreign> bið seo sceadu to underne & to none
seofon fota & to middæge feower.
 12. On <foreign>kalend Iunii</foreign> bið seo sceadu to underne & to none
lytle lengre þonne seofon fota & to middæge feower.
 13. On <foreign>idus Iunii</foreign> bið seo sceadu to underne & to none
ehtoðan healfes fotes lang & to middæge feower.
 14. On <foreign>VIII kalend IVLI</foreign> þæt ys on Iohannes mæsse dæg
bið seo sceadu to underne & to none wel neh ehta fota & to middæg
<foreign>IIII</foreign>.
 15. On <foreign>II non IVLI</foreign> bið seo sceadu to underne & to none
eahta fota & to middæge lytle mare þonne feower.
 16. On <foreign>XII kalend Agvsti</foreign> bið seo sceadu to underne & to
none ehta fota & lytle mare & to middæge fiftan healfes.
 17. On <foreign>VIII ID Agvsti</foreign> bið seo sceadu to underne & to none
nigoþan healfes fotes lang & to middæge lytle mare þonne <foreign>V</foreign>.
 18. On <foreign>duodecima kalend Septembris</foreign> bið seo sceadu to underne
& to none nigun fota & to middæge syx.
 19. On <foreign>non Septembris</foreign> bið seo sceadu to underne & to none
endleftan healfes fotes lang & to middæge seofon.
 20. On <foreign>XII kalend Octobris</foreign> þæt ys emnihte bið seo sceadu
to underne & to none twelf fota lang & to middæge nigun.
 21. On <foreign>II non Octobris</foreign> bið seo sceadu to underne & to none
feowertyne fota & to middæge endlufon.
 22. On <foreign>XII kalend Novembris</foreign> bið seo sceadu to underne & to
none syxtyne fota lang & lytle mare & to middæge <foreign>XIII</foreign>.
 23. On <foreign>non Novembris</foreign> bið seo sceadu to underne & to none
nigontyne fota & lytle mare & to middæge seofontyne.
 24. On <foreign>XII kalend Decembris</foreign> bið seo sceadu to underne & to
none forneah feower & <foreign>XX</foreign> fota & to middæge an & twentig.
 25. On <foreign>IIII none Decembris</foreign> bið seo sceadu to underne & to
non syx & <foreign>XX</foreign> fota & to middæge þreo & twentig.
 26. On <foreign>XIX kalend Ianuarii</foreign> bið seo sceadu to underne & to
none seofon & twenti fota & to middæge fif & twentig forneah.

END_TEXT
START_TEXT

Comp 13.1.1 (Henel)<extent></extent>
B20.13.1.1.
On the Number of Weeks, etc., in the Year, Cambridge, Corpus Christi College, MS. 422: Henel 1934, 67.



 1. On twelf monðum byð þreo hund daga, and <foreign>V</foreign> and syxtig
daga, and þæra wucena synt twa and fiftig, and þæra tida eahta
þusenda and eahta hund syxtig tida.

END_TEXT
START_TEXT

Comp 13.1.2 (Henel)<extent></extent>
B20.13.1.2.
On the Number of Weeks, etc., in the Year, London, British Library, MS. Harley 3271: Henel 1934, 67.



 1. And on <foreign>XII</foreign> monðum biþ twa and fiftig wucena, þæt sind
<foreign>CCC</foreign> daga and <foreign>V</foreign> and syxtig daga, and þæra mæla is <foreign>XXX</foreign> and <foreign>VII</foreign>
hund, and þara tida eahta ðusenda and eahta hund and <foreign>VI</foreign> tig.

END_TEXT
START_TEXT

Comp 13.2 (Henel)
B20.13.2.
On the Number of Weeks, etc., in the Year, London, British Library, MS. Cotton Titus D.XXVII: Henel 1934, 65.



 1. Ðis is full ger, twelf monþas fulle and endlufan dagas and
six tida, þæt is ðonne ðreo hund daga and fif and sixtig daga and
feorðan dæl dæges, þæt syndon six tida.
 5. Þæs bið twa and fifti wucena, and eahta þusend tida and
seouan hund and sixti, hund eahtatig ðusenda hwila and six hund, ða man
hateþ minuta, and seouan þusenda and six hund, þonne bið ðæs eac
þara beorhtan hwila ðreo hund ðusenda, and fifti ðusenda, fif hund and
twentig, ðonne bið þæs fif and þrittig þusenda pricla and
feowortig.
 12. On anre æfenneahtlicre tide beoð feower punctas, ten
minuta, fiftene partes, feowortig momenta, be sumra manna tale.

END_TEXT
START_TEXT

Comp 14 (Wormald)
B20.14.
On the Number of Days in the Month: Wormald 1934, no. 14.



 1. Ðes monoð hæfð an and <foreign>xxx</foreign> daga.
 2. Hæfð <foreign>xxviii</foreign> daga and se mona <foreign>xxix</foreign> nihta eald.
 3. Ðæs monoð hæfð an and ðritig daga and se mona
<foreign>xxx</foreign> nihta eald.
 4. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 5. Ðes monoð hæfð <foreign>xxxi</foreign> daga; se mona xxx nihta eald.
 6. Ðes monoð hæfð <foreign>xxx</foreign> daga and se mona <foreign>xxix</foreign> nihta
eald.
 7. Ðes monoð hæfð <foreign>xxxi</foreign> daga and se mona <foreign>xxx</foreign> nihta
eald.
 8. Weodmonoð hæfð <foreign>xxxi</foreign> daga se mona <foreign>xxix</foreign> nihta eald.
 9. Ðes monoð hæfð <foreign>xxx</foreign> daga and se mona <foreign>xxx</foreign> nihta
eald.
 10. Ðes monoð hæfð <foreign>xxxi</foreign> daga and se mona <foreign>xxix</foreign> nihta
eald.
 11. Ðes monoð hæfð <foreign>xxxi</foreign> daga and se mona xxx nihta
eald.
 12. Ðes monoð hæfð <foreign>xxxi</foreign> daga and se mona xxx nihta
eald.

END_TEXT
START_TEXT

Comp 15 (Henel)
B20.15.
On the Number and Names of the Seasons: Henel 1934, 67.



 1. On ðære sunnan geare sindon feower tida, þa syndon on
leden gecwedene, <foreign>Uer, Aetas, Autumnus, Hiemps</foreign>, and on englisc, Lenctern and
Sumor, Hærfest and Winter.
 4. On twelf monðan bið twa and fiftig wucena, and <foreign>CCC</foreign> daga
and fif and syxtig daga, and <foreign>VIII</foreign> ðusend tida.

END_TEXT
START_TEXT

Comp 18.2 (Henel)
B20.18.2.
De diebus festis: Henel 1934, 71-3.



 1. <foreign>De diebus fesstis</foreign> ærest from middan wintra bið to Sancta
marian mæssan <foreign>V</foreign> wucan and <foreign>IIII</foreign> niht.
 3. And ðæs on <foreign>V</foreign> nihtum gæð lengten on tun.
 4. And þæs ymbe twa wucan and ymbe <foreign>III</foreign> niht bið Sancte
mathias mæsse.
 6. And ðæs ymbe twa wucan and twa niht bið Sancte gregorius
mæsse.
 8. And þæs ymbe ane wucan and ymbe ane niht bið Sancte
cuthberhtes mæsse.
 10. And on morgen Sancte benedictus, and emnihte, and ðæs on
feower nihtum bið Sancta marian mæsse.
 12. And ðæs ymbe feower wucan and ymbe þreo niht bið se
ænlipiga gangdæg.
 14. And ðæs ymbe <foreign>VI</foreign> niht bið Sancte philippus mæsse and
Iacobus.
 16. And ðæs ymbe twa niht bið inuentio Sancte crucis.
 17. And ðæs ymbe <foreign>VI</foreign> niht gæð sumer on tun.
 18. And ðæs ymbe twa wucan and ymbe <foreign>III</foreign> niht bið Sancte
augustinus mæsse.
 20. And ðæs ymbe <foreign>IIII</foreign> wucan and ymbe ane niht bið middes
sumeres mæssedæg, and þær is fæsten to.
 22. And ðæs ymbe <foreign>V</foreign> niht bið Sancte petres mæssedæg,
and on morgen Sancte paules, and þær is fæsten to.
 24. And ðæs ymbe <foreign>III</foreign> wucan and ymbe <foreign>IIII</foreign> niht bið Sancte
iacobus mæsse, iohannes broðor, and þær is fæsten to.
 26. And ðæs ymbe ane wucan bið hlafmæssandæg.
 27. And ðæs ymbe <foreign>VI</foreign> niht gæð hærfest on tun.
 28. And ðæs ymbe <foreign>III</foreign> niht bið Sancte laurentius mæsse,
and þær is fæsten to.
 30. And ðæs ymbe <foreign>V</foreign> niht bið Sancte marian mæsse, and
þær is fæsten to.
 32. And ðæs ymbe <foreign>X</foreign> niht bið Sancte bartholomeus mæsse,
and þar is fæsten to.
 34. And ðæs ymbe <foreign>IIII</foreign> niht bið Sancte iohannes mæsse
baptistae.
 35. And ðæs ymbe <foreign>X</foreign> niht bið Sancta marian mæsse, and
ðæs ymbe <foreign>XIII</foreign> niht bið Sancte matheus mæssedæg, and þar is
fæsten to.
 38. And ðæs ymbe <foreign>III</foreign> niht bið emniht.
 39. And ðæs ymbe <foreign>V</foreign> niht bið Sancte michaheles
mæssedæg.
 40. And ðæs ymbe <foreign>IIII</foreign> wucan and ymbe ane niht bið Sancte
simones mæsse and Taddeus, and þar is fæsten to.
 42. And ðæs ymbe <foreign>IIII</foreign> nihtum bið ealra halgena
mæssedæg, and þær is fæsten to.
 44. And ðæs ymbe <foreign>VI</foreign> niht gæð winter on tun.
 45. And ðæs ymbe <foreign>IIII</foreign> niht bið Martinus mæsse.
 46. And ðæs ymbe <foreign>XII</foreign> niht bið Sancte clementes mæsse,
and ðæs ymbe <foreign>VII</foreign> niht bið Sancte andreas mæsse, and þar is
fæsten to, and ðæs ymbe <foreign>III</foreign> wucan bið Sanctae thomas mæsse, and
þar is fæsten to.
 51. And ðæs ymbe <foreign>IIII</foreign> niht bið middes wintres
mæssedæg.

END_TEXT
START_TEXT

ByrM 1 (Crawford)
B20.20.1.
Byrhtferth's Manual: Crawford 1929, 2-238.



 2.6. <foreign>Latini habent duodecim menses; similiter Greci et Hebrei,
Egyptii et Angli in problematibus, id est</foreign> on foresetnyssum.
 2.9. Her onginð gerimcræft æfter Ledenwarum, & æfter
Grecum, & Iudeiscum, & Egiptiscum, & Engliscum þeodum, & ma
oðra.
 2.17. Ðæt ger þe is genemned þære sunnan ger byð
gesett on þrim hund dagum & fif & syxtigum dagum & syx tidum,
þæs ðe asmeade seo mænigtywnes geþungenra wera.
 2.20. Of þisum dagum beoð gesette twelf monðas; on þam
beoð twa & fifti wucena æfter þære sunnan ryne: þæra monða
naman synd her amearcode.
 4.17. Ðis Englisc ætywð hwæt seo foresette ræding
mænð.
 4.18. Gif hwam gelustfullað to witanne hwæt sy <foreign>quadrans</foreign>,
þæt ys fyðerlinc, þonne undergite he mid soðre race þæt
<foreign>quadrans</foreign> byð se feorða dæl þæs dæges, oððe oðra þinga
þe man mæg rihtlice todælan on feower.
 4.22. An circul ys þe uðwitan hatað <foreign>zodiacus</foreign>, oððe
<foreign>horoscopus</foreign>, oððe <foreign>Mazaroth</foreign>, oððe <foreign>sideralis</foreign>.
 4.23. Þurh þæne yrnð seo sunne & se mona & þas
steorran, <foreign>Saturnus, (425) & Iouis, Martis & Veneris &
Mercurius</foreign>.
 4.25. Þes circul ys todæled on twelf, & seo sunne geyrnð
þas twelf fætu binnan <foreign>xii</foreign> monðum, & wunað on ælcum þæra
tacna þrittig daga & tyn tida & healfe tid.
 4.28. Eac synd twelf tacna on þam foresprecenan circule, þe seo
sunne þurhscrið, & heo wunað on ælcum tacne swa we nu gerehton,
þæt ys <foreign>xxx</foreign> daga & tin tida & healfe tid.
 6.1. Nim twelf siðon þrittig; do togædere; þonne hæfst
ðu þreo hund daga & syxtig.
 6.2. Nym þa tin tida þe þær gyt synt, & cweð: <foreign>xii</foreign>
siðum tin: þonne beoð þær an hund tida & twentig tida.
 6.4. Nim þas an hund tida & þas twentig, & wyrc fif
dagas.
 6.6. Ðas þing we willað openlicor gecyðan þonne þæt
Lyden do.
 6.7. On anum dæge & þære nihte beoð feower &
twentig tida; & on twam dagum beoð eahta & feowertig tida; & on
þrim dagum beoð twa & hundseofontig.
 6.10. On feower dagum syx & hundnigontig; on fif dagum beoð
an hund tida & twentig tida.
 6.11. Nim þas fif dagas & do to þam þrim hund dagum &
to þam syxtigum dagum, þonne hæfst þu þæra <foreign>xii</foreign> monða dagas
mid fullum gesceade.
 6.14. Seo ræding cwyð þæt þær ys gyt on ælcum
tacne healf tid.
 6.15. Nim þa & do þa syx healfe tida to þam syx healfum
tidum; þonne beoð þær cyrtenlice gesamnode syx tida.
 6.17. Of þissum syx tidum wihst se <foreign>quadrans</foreign> swyðe
wæwerðlice & forðstæpð wel orglice binnan feower wintrum,
swylce hwylc cyng of his giftbure stæppe geglenged.
 6.20. Gyt ic myngige þæne þe þis wilnað mid gerade
aspyrian, þæt he forlæte þas syx tida þy forman geare æfter
<foreign>bissextum</foreign> & þæs oðres & eac þæs þriddan, & ic hine
lære, hlyste gif he wylle, þæt he hi þy feorðan geare ealle þas
syx tida gesamnige, þæt þær beon feower siðun syx tida, þa þe
gelærede uðwitan <foreign>quadrantes</foreign> gecigdon on Leden.
 6.27. <foreign>Quadrans</foreign> on Lyden on Grecisc ys gecweden <foreign>tetrarcha</foreign>.
 8.4. Nu her ys gemearcod se circul þe ys <foreign>zodiacus</foreign> gehaten,
& þæra <foreign>xii</foreign> monða naman, nu wille we furðor geican þurh Godes
mihta.
 8.16. Ða Godes ælmihtiges mycelnys ealle þing wundorlice
gesceapen hæfde, ealle þing he gesette on gemete & on getele & on
gewihte.
 8.18. He geworhte twa mycle leohtfatu, swa Genesis geseð,
þæt ys seo forme boc on <foreign>biblitheca</foreign>.
 8.20. He gesceop sunnan & monan, & tungla, & steorran,
& he gesette twegen sunnstedas, þæne ænne on <foreign>xii kalendas
Ianuarii</foreign>, & þone oðerne on <foreign>xii kalendas Iulii</foreign>, & he gewurðode
oððe geendebyrde þa twelf monðas on twam emnihtum, þa synd gesette on
<foreign>xii (101) kalendas Aprilis</foreign> & on <foreign>xii kalendas Octobris</foreign>.
 8.25. He eac mid his agenre mihte geglengde þæt ger mid
feowrum gesceaftum swa þis gefeig ætywð eallum þe hyt sceawiað.
 10.27. Butan þissum þingum þe we sprecende synt, synt
geswutelunga & gehwylcnyssa, & twelf winda naman, & synt þa
feower timan amearcod: lengten, sumor, hærfest & winter, & eac þa
gelicnyssa þæt ys cildhad & cnihtiugoð & geðungen yld &
swyðe eald yld.
 12.3. Lengtentima & cildiugoð geþwærlæcað; &
cnihtiugoð & sumor beoð gelice; & hærfest & geþungen yld
geferlæcað; & winter & yld ateoriað.
 12.6. Lengtentima ys wæt & wearm; þæt lyft ys wæt
& wearm; cildyld byð wæt & wearm, & hyra blod byð wæt
& wearm.
 12.8. <foreign>æstas</foreign> ys sumor; he byð wearm & drigge.
 12.9. Fyr byð wearm & drigge; cnihtiugoð byð wearm &
drigge.
 12.10. <foreign>Colera rubea</foreign>, þæt synt reade incoða, beoð on
sumera; hig beoð wearme & drigge.
 12.12. <foreign>Autumnus</foreign>, þæt byð hærfest; his gecynd ys
þæt he beo ceald & drigge.
 12.13. Eorðe ys ceald & drigge: geþungen yld byð drigge
& ceald.
 12.14. On hærfeste beoð <foreign>colera nigra</foreign>, þæt synt swearte
incoðan; þa beoð drige & cealde.
 12.16. <foreign>Hiemps</foreign> ys winter; he byð ceald & wæt; wæter ys
ceald & wæt; swa byð se ealda man ceald & snoflig.
 12.18. <foreign>Flegmata</foreign>, þæt byð hraca oððe geposu, deriað
þam ealdan & þam unhalan.
 14.5. We æthrynon mid urum arun þa yðan þæs deopan
wælis: we gesawon eac þa muntas ymbe þære sealtan sæstrande, &
we mid aðenedum hrægle & gesundfullum windum þær gewicedon on
þam gemærum þære fægerestan þeode.
 14.9. Þa yðan getacniað þisne deopan cræft, & þa
muntas getacniað eac þa mycelnyssa þises cræftes.
 14.11. Hyt cwyð forðon, þær we gesawon þære lilian
blosman, þæt ys þæs gerimes fægernyssa, þær we onfengon
þæra/ rosena swæc, þæt ys þæt we ongeton þæs gerimes
deopnyssa.
 14.14. On þære stowe se æðela feld us gearcode swete
hunig & wynsumes swæcces.
 14.16. On þære ylcan stowe we onfengon <foreign>myrran</foreign>, þæt ys
mære wyrtgemang mid þam man smyrað ricra manna lic, þæt hig rotian
ne magon, & <foreign>gutta</foreign>, þæt ys hunigswete dropa, gif se adliga hyre
geþigð, he sona arist, & <foreign>thus</foreign>, þæt ys stor.
 14.20. Þas þing we gemetton on Ramesige þurh Godes
miltsigendan gife.
 14.21. For þan ic ne swigie for ðæra bocra getingnyssum, ne
for þæra gelæredra manna þingum, þe þas þing ne behofiað
betweox heom to wealkynne; ac we æthrynon þa deopan sæ & þa
muntas þisses weorces.
 16.3. Nu wylle we þurh Godes willan þis agunnene weorc mid
rumlicum wæstme began.
 20.6. Us þingð to langsum þæt we ealne þisne cwide on
Englisc clericum geswutelion; ac we heom secgað soð to soðe þæt syx
cynna ger synt on gerime.
 20.12. Þæt forme ys <foreign>solaris</foreign> geciged, & þæt oðer
þæs monan, & þæt þridde <foreign>communis</foreign>, þæt ys gemæne ger.
 20.16. Þonne beoð þi geare þreo hund daga & feower
& fiftig daga fram Eastertide þæt he eft cume; & þonne hyt byð
<foreign>embolismus</foreign> oððe <foreign>embolismaris</foreign>, þæt ys eal an, þonne beoð þi
geare þreo hund daga & feower & hundeahtatig.
 20.26. Gif hyt beo <foreign>bissextus</foreign> do þærto anne dæg.
 20.28. Ic secge þe, la cleric, on þin eare þæt ælce
geare hyt byð <foreign>solaris annus & lunaris & decennouenalis</foreign>; forðon
ælce geare þu scealt habban sum uers of þam circule, þe ys <foreign>nonas
Aprelis</foreign>: se hatte <foreign>decennouenalis</foreign>, & se ðe hatte <foreign>nulle</foreign>, se ys
<foreign>lunaris</foreign>, & he yrnð nigontyne gear eall swa se oðer.
 22.1. Romanisce men habbað heora circul, & se fehð on
<foreign>Ianuario</foreign> & þær eft geendað.
 22.2. Se circul ongynð on þam feorðan geare <foreign>decennouenali</foreign>
& geendað on þam þriddan.
 22.8. HEBREISC.
 22.9. <foreign>Ianuarius, Augustus, et (2210) December iiii non habent
nona x kl post idus, et dies xxx unum</foreign>.
 22.14. Ðas þry monðas <foreign>Ianuarius (2215) & Augustus &
December</foreign> æfter þam forman dæge hig habbað <foreign>iiii</foreign> nonas, &
æfter <foreign>idus nonadecima kalendas & xxxi</foreign> daga.
 22.21. AEGIPTISC.
 22.29. Þas feower habbað <foreign>vi</foreign> nonas & <foreign>xvii kalendas</foreign>
æfter <foreign>idus</foreign>, & an & <foreign>xxx</foreign> dagena.
 24.1. GRECISCE.
 24.4. Ðas feower habbað <foreign>iiii</foreign> nonas æfter <foreign>kalendas &
xviii kalendas</foreign> æfter <foreign>idus</foreign> & þrittig daga.
 24.10. Ðes hæfð <foreign>iiii</foreign> Nonas, & <foreign>xvi kalendas</foreign> æfter
<foreign>idus</foreign>, & eahta & twentig daga, gif hyt ne byð <foreign>bissextus</foreign>.
 24.14. Gyf hyt byð, þonne hæfð he nigon & twentig
daga.
 25.16. On englisc her synt þæra <foreign>xii</foreign> monða naman.
 25.17. <foreign>Ianuarius</foreign>, Giuli; <foreign>Februarius</foreign>, Solmonð; <foreign>Martius</foreign>,
Hreðmonð; <foreign>Aprilis</foreign>, Eastermonð; <foreign>Maius; Iunius</foreign>, Lyða; <foreign>Iulius</foreign>,
Lyða; <foreign>Augustos</foreign>, Weodmonð; <foreign>September</foreign>, Haligmonð; <foreign>October</foreign>,
Winterfilð; <foreign>November</foreign>, Haligmonð; <foreign>December</foreign>, Giuli.
 26.1. <foreign>Omnes uero menses viii idus habent post nona</foreign>; Ealle þa
monðas habbað <foreign>vii idus</foreign> æfter nonas.
 26.5. Nu ys þes <foreign>prologus</foreign> gehrepod, þæt ys forespræc: he
ys <foreign>prohemium</foreign> oððe <foreign>prephatio</foreign> oððe <foreign>prelocutio</foreign> geciged: þæt ys
to witanne þæt þa monðas þe habbað <foreign>iiii</foreign> nonas æfter
<foreign>kalenda</foreign>, þæt hig habbað to <foreign>idus xiii</foreign> dagas, & to <foreign>ii kalendas</foreign>
eahtatyne.
 26.10. Gif hig beoð gesamnode, þonne beoð þær <foreign>xxxi</foreign>.
 26.12. And þa monðas þe habbað <foreign>vi</foreign> nonas æfter
<foreign>kalendas</foreign> hig habbað <foreign>xv</foreign> dagas to <foreign>idus</foreign>, & to <foreign>pridie kalendas xxxi</foreign>.
 26.15. <foreign>Ianvarius, Augustus, & December kalendas</foreign>, þæt ys
se forma dæg, & <foreign>vi idus & xviii & xi & iiii kalendas</foreign>
beoð anes dæges.
 26.17. <foreign>Martius, Mai, Iulius, & October kalendas, & viii
idus, & xi & & iiii kalendas</foreign> beoð anes dæges.
 26.19. <foreign>Aprilis, Iunius, September, & November kalendas (2620)
& vi idus & xvii kalendas & x kalendas & iii kalendas</foreign> beoð
anes dæges.
 26.21. <foreign>Februarius kalendas vi idus, & xv kalendas & viii</foreign>
beoð anes dæges.
 30.12. Ðas þing we swa hwonlice her hrepiað on foreweardum
worce, forðan we hig þenceað oftor to hrepian & to gemunanne.
 30.14. Nu we ealles heron habbað gefangen, hyt gerist cyrtenlice
þæt we ne wandion naðor ne þurh þæs lyðran sæd, þe
ægðer sæwð gelomlice ge lasor ge coccul on manna æceron, &
syððan hyt grymlice geegð mid sace & wrace betwyx þissum leohtlican
life.
 30.19. Vton awendan nu ure gesetnysse to þam rihtingum, þe
rimcræftige preostas cweðað <foreign>lunares</foreign>.
 30.26. Todæl þæs geares dagas, þæt synd þreo hund
daga & fif & syxtig daga, þurh þrittig.
 30.27. Þrittig siðon twelf oððe twelf siðon þrittig
beoð þreohund & syxtig.
 30.28. Nim þa fife, la arwurða leorningcniht, & cweð:
<foreign>September quinque</foreign>.
 32.14. Ðeos ræding cwyð, Nim, la arwurða preost, simle
þæs monðes dagas, & do þærto his rihtinga.
 32.15. & gif se monð sceal habban <foreign>xxx</foreign> nihta ealdne monan,
locahwæt þær ofer sy, gif þam æftran monðe.
 32.17. Gif se monð ne þearf habban buton nigon & twentig
nihta ealdne monan, locahwæt þær ofer beo gif þam monðe to
rihtingum.
 32.20. Nu we wyllað eow don bysne of twam monðum.
 32.21. September hæfð <foreign>xxx</foreign> daga & fif <foreign>regulares</foreign>;
þæt synt <foreign>xxxv</foreign>: forlæt þa þrittig, forðon swa eald sceal beon
his mona, & nim þa fife & gif <foreign>Octobri</foreign>.
 32.23. October hæfð an & þrittig daga & fif
<foreign>regulares</foreign>; þæt beoð syx & þrittig: forlæt nigon &
twentig, forðon swa eald sceal beon his mona, & nim þa seofon & gif
<foreign>Nouembri</foreign>.
 32.26. Do eallswa ymbe þa oðre monðas.
 32.28. Nu we ealles ymbe þas þing geornlice smeageað, hyt ys
us geþuht wynsumlic þæt hyt freondum fremige.
 32.30. Wel geradlic hyt eac þingð us þæt we herto
gecnytton þa epactas, þe wise preostas oft ymbe geradlice wurdliað.
 36.1. Nu hyt gerist þæt we þas þing mid rihtlicre race
areccun, & þisra epacta gerynu apinsiun, & hwanon hig up arison
geornlice asmeagon.
 36.3. Gelome we habbað gesæd þæt þære sunnan ger
stent on þrim hund dagum & fif & syxtigum dagum & syx tidum,
& þæs monan dagas synt on þrim hund dagum & <foreign>iiii</foreign> &
fiftigum dagum.
 36.7. Nu wolde ic þæt þa æðelan clericas asceocon fram
heora andgites orðance ælce sleacnysse, þæt hig þe borlicor mihton
beforan arwurðum bisceopum gecyðan þæra epactana gescead.
 36.10. Nu gecyðe ic heom þæt þære sunnan gear hæfð
endlufon dagas ma þonne þæs monan.
 36.12. Þy geare þe byð <foreign>luna prima</foreign> on <foreign>kl Ianuarii</foreign>, þonne
byð he geendod syx siðon þrittig & syx siðon nigon & twentig on
<foreign>xiii kl Ianuarii</foreign>, & þære sunnan dagas beoð þonne gyt endlufon to
lafe, fram <foreign>xii kl Ianuarii</foreign> of <foreign>pridie kl</foreign>.
 36.16. Þas <foreign>xi</foreign> sete on foreweardum þam circule on þam
oðrum geare, & do ælce geare endlufon to þam epactum þe þig
geare beoð, þonne gecyðað hig buta, hwylce þy oðre geare beon
sceolon.
 36.19. Endlufon do to endlufon; þonne beoð þær twa &
<foreign>xx</foreign>.
 36.20. To twam & twentigum do endlufon; þonne beoð þær
þreo & <foreign>xxx</foreign>.
 36.21. Forlæt þa þrittig & heald þa þry.
 36.22. To þam þrym do endlufon, þonne beoð þær
<foreign>xiiii</foreign>.
 36.23. To feowertynum do endlufon; þonne beoð þær fif
& twentig.
 36.24. To fif & twentigum do endlufon; þonne beoð þær
syx & <foreign>xxx</foreign>.
 36.25. Forlæt þa þrittig & nim þa syx.
 36.26. On þam nigonteoðan geare, þæt ys þæt ytemyste
on þam circule þe ys genemned <foreign>decennouenalis</foreign>, ne do þu na endlufon
þærto, swa þu ær dydest, ac geyc twelf þærto.
 38.3. Gyf þu dest twelf þærto, þæt ys to þam
eahtatynum epactum, þonne beoð þær <foreign>xxxmus</foreign>, swa fela epacte þy
forman geare on þam circule, & þeah man cweð þæt nane ne beoð,
forþon hig na wiht forstandað þæs geres.
 38.7. Swa we eow þas word wyllað don to bysne: September
hæfð fif <foreign>regulares</foreign>; do þærto þrittig epactas; þonne beoð
þær fif & þrittig.
 38.9. Forlæt þa þrittig & nym þa fife.
 38.10. Eall swa we cweðað be Octobre.
 38.10. Nouember hæfð seofon; do þrittig þærto; þonne
beoð þær seofon & þrittig.
 38.12. Do þa þrittig aweg & nim þa seofon.
 38.12. Do eall swa be eallum þam oðrum.
 38.14. Hwylc neod ys hyt þæt man swa oft do <foreign>xxx</foreign> to &
eft wiðteo, þonne þæs geares ne beoð nane epactas?
 38.16. Her we hig wyllað amearkian, þa epactas & eac þa
<foreign>regulares lunares</foreign>, þæt hig openlicre & orpedlice standun beforan
þæs preostes gesyhðe, þæt he mæge butan geswynce heora geryna
ascrutnian.
 42.12. Beda cwæð, se arwurða rimcræftiga betwyx þam
oðrum þingum þe he beorhtlice gedihte, þas þing he to geihte &
mid leoðlicum metre be þam monðum þus giddode.
 42.16. Ðæt ger byð awend mid twi six hwyrfolunga; & hyt
hæfð twa & fiftig wucan & þreo hund daga & fif & syxtig
daga.
 42.18. & hit blissað forþan hyt ys underwyrðed mid þrim
swerum, þa synd þus geciged: <foreign>idus et none et (4220) kalende</foreign>.
 42.20. Soðlice ealle þa monðas habbað <foreign>iiii non</foreign>, butan
<foreign>Martio & Maio & Iulio & Octobre</foreign>.
 42.21. Þas beoð gemetgode mid <foreign>vi non</foreign> & hig habbað <foreign>xvii
kl</foreign> & ealle þas monðas habbað <foreign>viii id Ianuarius & Agustus &
December</foreign>, þa habbað <foreign>xix</foreign> æfter <foreign>id & Iunius & Aprelis (4225)
& September & Nouember</foreign> habbað <foreign>xviii kl</foreign> æfter <foreign>id</foreign>.
 42.26. <foreign>Februarius</foreign> hrædlice he ana gecyrð fram eallum þam
oðrum; he hæfð <foreign>xvi</foreign> æfter <foreign>id</foreign>.
 42.27. Þus geyrnð þæt ger mid twelf monðum þurh <foreign>nonas
& id & kl</foreign>.
 42.29. <foreign>DE REGVLARIBVS FERIARVM DECAMVS</foreign>.
 42.30. Heræfter uton þa <foreign>regulares feriarum</foreign> mid leoðe
geglengan.
 44.1. Beda þus giddode, gumena se getyddusta: he cwæð
þæt Ianuarius & October wæron mid twam bendum gerihte, þæt ys
þæt hig habbað twa rihtinga, & Februarius & Martius &
Nouember gladiað on fifum, & Aprelis soðlice & Iulius habbað ane
rihtinge, & Maius hæfð þry & Agustus mid feowrum glitnað
gerisenlice swyðe.
 44.7. Iunius ana swutollice hæfð syx rihtinga, & September
& December mid heora seofon geferum gladiað swa wenlice swyðe.
 44.10. Hyt gerist borlice wel þæt we æfter þæs
foresprecenan weres dihte þa <foreign>regulares lunares</foreign> mid leoðe gegretun.
 44.24. Se foresprecan lareow cwyð þæt September &
October habbað gelice rihtinga, & Nouember & December mid seofon
rihtingum glædlice gengað.
 44.32. Æfter þisre gewritenan forespræce, on endebyrdnysse
þæs gerimes synt gemearcode þa <foreign>concurrentes</foreign>, þa synt samodrynelas
genemned.
 46.1. Þara circul habbað feower siðon seofon gear, þæt
beoð eahta & twentig geara; forðan he ne mæg beon geendod ærðam
þe <foreign>bissextus</foreign>, þe on gewunan hæfð þæt þæt he binnan þam
feorðan geare ealle þære wucan dagas þrydlice æthrine: Sunnandæg
we cweðað ærest, Frigedæg, Wodnesdæg, Sæternesdæg,
þunresdæg, Monandæg, Tiwesdæg.
 46.8. Witodlice on þisre endebyrdnysse geondscrið se circul his
ryne: gyme þu, cleric, gif þu wille.
 46.10. Ðeah ðe ealle dagas ælce geare habbon heora
<foreign>concurrentes</foreign>, synderlice se dæg þe byð on <foreign>ix kl Aprl</foreign> getacnað hu
fela beoð on geare.
 46.12. On hwylcum dæge man ræt <foreign>ix kl Apr</foreign>, swa fela beoð
<foreign>concurrentes</foreign>.
 46.14. Swylce ic þus cweðe: gif man ræt þæne datarum on
Sunnandæg, þænne byð an; gif on Sæterndæg þonne beoð
seofon.
 46.16. Þæt ylce we cweðað be <foreign>pridie kl Aprl & vii id
Aprl & xviii kl Mai & xi</foreign>.
 46.18. Þises circules gewuna ys, oððe ryne, þæt
locahwylce <foreign>concurrentes</foreign> beon on þam geare þe byð <foreign>bissextus</foreign>, þæt
þa wæron fif wintrum ær, & eft binnan syx wintrum hig cumað.
 46.21. & þa beoð þy forman geare æfter <foreign>bissextum</foreign>,
hig gewiton ær endlufon wintrum, & eft hig gehwyrfað binnan syx geara
fyrste.
 46.23. & þa þe beoð on þam oðrum geare æfter þam
<foreign>bissextum</foreign>, þa ylcan urnon ær syx wintrum, & binnan endlufon hig eft
gecyrrað.
 46.25. & þa þe beoð on þam þriddan geare æfter
<foreign>bissextum</foreign>, þa wæron syx wintrum ær, & æfter fif wintrum hig
gehwyrfað mid soðre fyrdunge, þæt ys mid fullum gesceade.
 46.29. <foreign>Concurrentes</foreign> on Grecisc synt gecwedene <foreign>epacte</foreign>, & on
Lyden <foreign>adiectiones</foreign>, þæt synt togeihtnyssa.
 46.30. Vs gelustfullað þissera samodrynela, <foreign>concurrentium</foreign>,
angin preostum ætywan.
 46.32. Witodlice hi ne oferstigað þæt seofonfealde
getæl.
 46.33. Þære sunnan geares dagas æfter þære sunnan ryne
synt to asmeagenne, & synt eac to asmuganne mid scrutniendre scrutnunge,
forðon naþætan þæt man sceal findan þa <foreign>concurrentes</foreign>, ac to
eacan man sceal gemetan þa rihtinga þæra daga, & eac þæs
monan.
 48.1. We todælað þa dagas þæs geares þurh seofon,
& swa glædlice we becumað to þam andgite swa myceles gerenes.
 48.3. We wilniað þæt ne beo behydd þæs cynlica weg
heononforð fram þæra eagum þe þis sceawiað.
 48.5. We cweðað openlice þa todælednyssa þæs
seofonfealdan getæles on þæt gerad, þæt we magon, Criste
miltsigendum, þe eað gesundfullice in gan to þam þingum þe we ymbe
sprecað.
 48.9. Efne seofon beoð sufon; twia seofon beoð feowertyne;
þriwa seofon beoð an & twentig; feower siðon seofon beoð eahta
& twentig; fif siðon seofon beoð fif & þrittig; syx siðon
seofon beoð twa & feowertig; seofon siðon seofon beoð nigon &
feowertig; eahta siðon seofon beoð syx & fiftig; nigon siðon seofon
beoð þreo & syxtig; tyn siðon seofon beoð hundseofontig; twentig
siðon seofon beoð an hund & feowertig; þrittig siðon seofon beoð
twa hundred & tyn; feowertig siðon seofon beoð twa hundred &
hundeahtatig; fiftig siðon seofon beoð þreo hundred & fiftig.
 48.19. Git þær synt fiftene to lafe; todælað þa eall
swa þa oðre.
 48.20. Twia seofon beoð feowertyne.
 48.21. Nu þær ys an to lafe: nim þæt an & sete on
foreweardum þam <foreign>concurrentium</foreign>, & cweð <foreign>primus cum bissexto</foreign>.
 50.22. Uton nu on Englisc ymbe þys be dæle wurdlian.
 50.23. Hwanon þa <foreign>concurrentes</foreign> uparison, we sædon feawum
wordum.
 50.24. Uton nu aginnan in to farenne to þisses wingeardes weorce
mid wynsumum fotum.
 50.25. Forðon we sittað ymb þam wege wædligende mid Timeus
sunu, uton biddan þæs æðelan Dauides sunu þæt he geopenige ure
gesyhðe, þæt we butan gedwylde þæt weorc magon began, þe we
ongunnen habbað.
 50.29. Vton nu gleawlice swyðe geseon hwanon ærest arison þa
<foreign>regulares</foreign>, þe man hæt <foreign>feriarum</foreign>.
 52.1. Þæt ger þe man hæt <foreign>solaris</foreign>, swa hyt herbufan
gecweden ys, hyt þurhsmihð <foreign>zodiacum</foreign> þone circul on þrim hund dagum
& fif & syxtigum, & on þissum þingum seo sunne wunað on þam
twelf tacnum þrittig nihta & tyn tida & healfe tid, swa we herbufan
ætywdon, & gyt us lyst fulfremedlicor & swyðor þas þing
geopenian.
 52.6. Þe ys behefe þing, la arwurða cleric, þæt þu
gemete on getæl, þæt ys swylce ic þus hyt gehradige: Nim ealle þa
dagas þe beoð on twelf monðum, þæt synt þreohund daga & fif
& syxtig daga.
 52.10. Cweð hwæðer þe selre þince swa þrittig siðon
twelf swa <foreign>xiielf</foreign> siðon <foreign>xxx</foreign>.
 52.11. Þonne beoð þær gegaderode <foreign>ccclx</foreign>.
 52.12. Nim þa fife & syle Martio.
 52.13. Ymbe þæra oðra monða rihtinge do þus: nim
þæs ærran monðes dagas & his rihtinga, & do tosamne, forðon
of þæs ærran monðes dagum & his rihtingum þu scealt findan
þæs æftran; swylce ic þis do to bisne.
 52.17. Martius hæfð an & þrittig daga & fif
<foreign>regulares</foreign>, þæt synt rihtinga.
 52.18. Þæt beoð syx & þrittig.
 52.18. Todælað þa þurh seofon, swa we herbufan
ætywdon.
 52.19. Efne seofon beoð seofon, twia seofon beoð feowertyne,
þriwa seofon beoð an & twentig, feower siðon seofon beoð eahta
& twentig, fif siðon seofon beoð fif & þrittig.
 52.23. Nu þær ys an to lafe; gif þære Aprili.
 52.24. Of Aprilis dagum & his rihtingum þu scealt findan
Maius rihtinga.
 52.25. Aprilis hæfð þrittig daga & anne <foreign>regularem</foreign>;
þæt beoð an & <foreign>xxx</foreign>.
 52.26. Todælað þa, swa we ær dydon & gyt wyllað.
 52.27. Feower siðon seofon beoð eahta & twentig: ær
þær wæron an & þrittig.
 52.29. Nim þa þreo þe þær synt to lafe, & gif Maio,
& cweð: <foreign>Maius tres</foreign>.
 52.30. Þæt we eow cyðað, gif eall þæt getæl byð
todæled þurh seofon, & þær nan þing ne byð ofer þa seofon,
þonne beoð þær seofon <foreign>regulares</foreign>.
 52.32. Gyf þær byð an ofer þa seofon, oððe twa, þreo
oððe feower, fife oððe syxe, þonne beoð þær swa fela
<foreign>concurrentes</foreign> oððe rihtinga.
 52.36. Heræfter we moton us gegearwian mid gastlicum wæpnum,
þæt we magon þam scolierum þas þing rumlice gecyðan.
 52.38. We wyllað þæt hig understandon þisne cwide, <foreign>Vasa
fictilia tanto solent esse utiliora quanto et uiliora</foreign>, þeah we wace syn
& þas þing leohtlice unwreon, hig magon fremian bet þonne þa þe
beoð on leoðwisan fægre geglenged.
 54.4. Nu we wyllað gecyðan hu man sceal mid þam
<foreign>concurrentium</foreign> & þæra monða rihtingum findan hwylce dæge þa
monðas gan on tun.
 54.15. Eala wurðfulla wer, gyf þu wylt witan æniges monðes
gescead, hwylce dæge he cume to mannum, þonne nim þu þæs
monðæs rihtinga & þa concurrentes þe þy geare yrnað, þæra
fare we herbufan ætywdon.
 54.18. Gif þær beon ma þonne seofon, do aweg þa þær
ofer beoð, & wite mid fullum gesceade, gif þær byð an ofer þa
seofon, þonne tacnað þæt þæt se monð gæð on Sunnandæg
on tune.
 54.22. Gif þær beoð ofer þa seofon twa oððe þreo,
feower oððe fife oððe syxe, wite þu to soðe þæt þy dæges
cymð se monð to mannum.
 54.25. Heræfter hyt gerist þæt we gecyðon æfter þam
forman dæge, þæt ys æfter <foreign>kl</foreign>, hwylce dæge hyt sy.
 54.26. Nim þu, la geornfulla scoliere, ealle þa dagas þe
beoð agan æfter þam <foreign>kl</foreign> & do togædere & þæs dæges
gerim, þæt ys his <foreign>feria</foreign>.
 54.29. Sunnandæg hæfð <foreign>primam feriam</foreign> & Monandæg
<foreign>secundam</foreign> & Sæterndæg <foreign>septimam</foreign>.
 54.30. Syððan þis sig gedon, forlæt þæne anwyrðan
dæg: gif þær beo læs þonne seofon, swylc dæg hyt byð; gif
þær beoð seofon, þonne byð hyt Sæterndæg, swa þeos ræding
ætywð.
 56.10. Gerysenlic þis þing byð þam lareowe, þæt he na
forhele his hlosnere þæt riht þe he on þam cræfte can.
 56.12. Nu wylle ic bysne ætywan ymbe þa þing þe we nu
handledon & fæste ymbe wæron.
 56.13. <foreign>Kl Febris</foreign>, þe nu is, eode on tun on þunresdæg,
& nu to dæg, þonne is þis write, ys se fifta dæg.
 56.15. Do þærto fife, forþon þunresdæg hæfð fif
<foreign>regulares</foreign>: þonne beoð þær tyn.
 56.16. Forlæt þisne dæg: þonne beoð þær nigon.
 56.17. Todæl þa nigon þurh seofon: æne seofon beoð
seofon.
 56.18. Twa þær synt to lafe.
 56.19. Þa tacniað þæt hyt ys Monandæg, þe ic þis
gesette.
 56.19. Þis ylce understand be þam oðrum dagum.
 56.21. Æt sumum cyrre, Prudens, an snotor wita, me getæhte
þisne cræft: <foreign>Gualis feria est hodie</foreign>?
 56.30. Healdað an, & Februarius & Aprelis mid tyn
rihtingum synd underwriðode.
 56.31. Heræfter Maius sehð mid his endebyrdnysse endlufon
geferan, & Iunius glædlice upaspryt twelf rihtinga.
 58.1. & þæron stent Iulius Casere mid þryttenum þegnum
fægere gefrætwod.
 58.2. & Agustus eac, ealles folces frofor, mid feowertynum
rihtingum kynlice rixað.
 58.5. Nu on Lyden we wyllað þas þing preostum amearkian.
 58.27. Gyf þu wille witan mid fullum gesceade hwanon þa
<foreign>concurrentes</foreign> cumon, þonne gedo þu togædere ealle þæs geares
dagas, þæra synt þreo hundred & fif & syxtig daga on soðum
getæle.
 58.30. Todæl þas, eallswa we herbufan getæhton, þurh
seofon: <foreign>Septies quinquais fiunt trecentos quinquaginta</foreign>; þæt ys on
Englisc, Fiftig siðon seofon byð þreo hundred & fiftig.
 58.33. & gyt þær synt fiftyne.
 58.34. Todælað þa þurh seofon: twia seofon beoð
feowertyne.
 60.1. Þæt an þe þær ys to lafe, sete on foreweardum
þam circule þe man nemð <foreign>concurrentium</foreign>.
 60.2. Ælces geares <foreign>concurrentes</foreign> þu miht witan be þam
<foreign>datarum nonarum Aprilium</foreign>: locahwylce hig beoð, beoð swa fela
<foreign>concurrentes</foreign>.
 60.5. Gif hig beoð on Sunnandæg, þonne byð an; gif hig
beoð on Sæterndæg, þonne beoð seofon.
 60.7. <foreign>DE REGVLARIBVS FERIARVM</foreign>.
 60.8. Gyf þu wylle witan mid boclicum getæle hwanon þa
<foreign>regulares</foreign> cumon þe preostas cigeað <foreign>feriarum</foreign>, þonne todæl þu
þæra daga getæl þe beoð on twelf monðum on þa wisan þe we nu
dydon, ac þurh twelf.
 60.11. Twelf siðon þrittig, oððe þrittig siðon twelf,
beoð þreo hundred & syxtig.
 60.13. Nim þa fife & gif Martio, & cweð, <foreign>Martius
quinque</foreign>.
 60.15. <foreign>DE REGVLARIBVS LVNE</foreign>.
 60.16. Gyf þu wylle witan mid wisdome þæra rihtinga gescead,
þe geþungene preostas cweðað <foreign>lunares</foreign>, þonne do þu eallswa þu nu
dydest.
 60.18. Todæl þæs geares dagas þurh þrittig siðon
twelf, oððe twelf siðon þrittig: beoð þreo hundred & syxtig.
 60.20. Nim þa fife & gif Septembri.
 60.20. Of Septembres dagum & his monan ylde þu scealt findan
þæs æftran monðes rihtinga.
 60.22. Swylce ic þus cweðe: September hæfð þrittig daga
& fif rihtinga.
 60.24. Forlæt þa þrittig, forþon swa ealdne monan he
hæfð, & nim þa fife & gif Octobri.
 60.25. October hæfð an & þrittig daga & fif
<foreign>regulares</foreign>, & he hæfð nigon & twentig nihta ealdne monan.
 60.27. Nim þæt þrittig getæl & þæt an, & do
to þam fifum þe October hæfð: beoð syx & þrittig.
 60.29. Forlæt nigon & twentig forðon swa eald
sceal/ beon his mona, þonne beoð þær seofon.
 60.30. Gif þa Nouembri.
 60.31. Do þæt ylce be eallum þam oðrum.
 60.32. <foreign>DE EPACTIS</foreign>.
 60.33. Nu hyt gerist þæt we ymbe þa epactas wurdlion.
 60.34. Hig cumað, þæs ðe geþungene preostas reccað, of
þære sunnan geres dagum.
 60.35. On twelf monðum æfter þære sunnan ryne beoð
þreo hund daga & fif & syxtig daga, & æfter þæs monan
ryne beoð þreo hund daga & feower & fyftig.
 62.3. Nu geswutelige ic heron, understande se ðe wille, þæt
þære sunnan ger hæfð endlufon dagas ma þonne þæs monan ger.
 62.5. Þas endlufon we settað on foreweardum þam circule þe
man hæt <foreign>epactarum: nulle, xi</foreign>.
 62.8. <foreign>DE DVODECIM MENSIBVS</foreign>.
 62.9. Heræfter we wyllað amearkian þæra twelf monða
naman, & þæron gecyðan eall þæt gerad þæt heora gehwylcum
folgað.
 62.11. Ærest we wyllað fon on Ianuarium, forþon he ys
heafodhebba & eac þæs geares geendung, swa be him cwæð sum
geþungen wita: <foreign>Ianuarius dictus est eo quod sit limes et ianua anni</foreign>.
 62.15. <foreign>DE IANVARIO</foreign>.
 62.16. Se forma dæg, & eall se monð, ys gehalgod mid
Cristes gebyrdtide.
 62.17. & he hæfð an & þrittig daga æfter sunnan
ryne, & æfter þæs monan ryne þrittig, & seo niht byð
syxtyne/ tida lang, & se dæg hæfð eahta tida.
 62.19. Ealra tida þes monð hæfð seofon hund tida &
feower & feowertig; & on þissum monðe gæð seo sunne on
þæt tacn þe is <foreign>Aquarium</foreign> genemned, & þæron wunað þrittig
daga & tyn tida & healfe tid.
 62.24. <foreign>DE FEBRVARIO</foreign>.
 62.25. Se oðer monð hatte Februarius.
 62.25. He hæfð eahta & twentig daga æfter þære
sunnan ryne þreo ger; on þam feorðan geare, he hæfð nigon &
twentig, forðonþe an dæg awyxst binnan feower wintrum, & se byð
<foreign>bissextus</foreign> geciged, swa þa ealdan witan us gecyddon, & we wyllað nu
ymbe his gerynu geornlice smeagan.
 62.30. Ac ærest ys to witanne þæt se mona sceal habban his
<foreign>bissextum</foreign>, þæt ys þæt he hæfð þy geare anum dæge ma daga
þonne þy oðrum geare.
 62.33. Februarius hæfð <foreign>lunam uigessimam (641) nonam</foreign> þreo
gear, & þonne he sceal habban þrittig nihta ealdne monan.
 62.36. Nu we ealles spræce habbað ymbe þone wundorlican
<foreign>bissextum</foreign>, hyt byð geradlic þæt we ascrutnion his fare & apinsiun
his sið, hwanon he come, & hwa hine gesette, oððe hu he sy oððe
to hwam he mæge.
 64.7. <foreign>DE BISSEXTO</foreign>.
 64.8. On þam geare þe man hæt <foreign>solarem</foreign> on Lyden beoð
þreo hund daga & fif & syxtig daga, & syx tida.
 64.9. Þa synd on Lyden <foreign>quadrantes</foreign> genemned.
 64.10. Of þissum syx tidum aspringð up <foreign>bissextus</foreign>.
 64.11. Feower siðon syx beoð feower & twentig: swa fela
tida beoð þænne on þam dæge & on þære nihte.
 64.14. <foreign>DE BISSEXTO</foreign>.
 64.15. Gyt we eow cyðað ymbe þone arwyrðan <foreign>bissextum</foreign>.
 64.16. Forþon Romani hine gelogodon on þissum monðe, þæt
ys on Februario, forþam he ys scyrtest ealra monða & se ytemesta
æfter Lydenwarum.
 64.18. <foreign>Bissextus</foreign> ys forþon geciged, forþon <foreign>bis</foreign> ys twia
& <foreign>sextus</foreign> ys se syxta, forþam we cweðað on þam geare nu todæg:
<foreign>vi kl Martii</foreign> & eft on morgen <foreign>vi kl</foreign>.
 64.21. Hyt gelimpð æfre binnan feower geara fæce þæt
an dæg & an niht gewixst, & se dæg mid þære nihte sceal beon
swa deoplice asmead, þæt he fullice gefrætwod sy mid feower &
twentig tidum.
 64.25. <foreign>DE BISSEXTO</foreign>.
 64.26. Ymbe þises <foreign>bissextus</foreign> upasprungnysse oððe
gefyllednysse, we wyllað rumlicor iungum cnihtum geopenian, þæt hig
cyrtenlice his fandunga understandon, & þæt hig syððan his sydunge
oðrum gecyðon þe his gerena ne cunnon.
 64.31. <foreign>DE AVGMENTATIONE BISSEXTI</foreign>.
 64.32. Binnan anum monðe him geweaxað twentig <foreign>momenta</foreign>.
 64.33. Gif þu wille witan hu mycel beo <foreign>momentum</foreign>, wite þu
þæt to soðe þæt feowertig <foreign>momenta</foreign> wyrceað ane tid.
 66.1. On twam monðum gewixst þam <foreign>bissextum</foreign> an tid, & on
oðrum twam monðum oðer tid, & on þriddan siðum twam monðum him
gewixst seo þridde tid & binnan twelf monðum syx tida, & þæs
oðres eall swa fela, & binnan þam þriddan geare eall þæt ylce,
& on þam feorðan geare syx tida.
 66.7. We gecwædon ær on þissum gewrite þæt feower
siðon syx byð feower & twentig.
 66.8. Þa syx tida synd genemned þurh þæra circolwyrda
gleawnysse <foreign>quadrantes</foreign>.
 66.9. We witon to soðe þæt manega sydefulle clericas nyton
hwæt byð <foreign>quadrans</foreign> oððe <foreign>quadras</foreign>, ac we willað his mihta & his
trumnysse her geswutelian.
 66.12. <foreign>Quadrans</foreign> ys fyrðling oððe feorðan dæl ælces
þæra þinga, þe man mæg todælan on feower on emne.
 66.14. Se feorðan dæl byð <foreign>quadrans</foreign> geciged, beo hyt penig
oððe pund, swa þæt wel wat ceorlisc folc.
 66.16. We magon be þam punde rumlicor hyt gecyðan.
 66.17. Feower siðon syxti byð an pund.
 66.18. Se feorða dæl ys genemned <foreign>quadrans</foreign> on Lyden, & se
þridda <foreign>triens</foreign> & se oðer <foreign>quincus</foreign>, & se forma <foreign>libra</foreign>, þæt
ys pund.
 66.20. Þænne hyt ætgædere byð, <foreign>xx</foreign> scillingas beoð
on anum punde, & twelf siðon twentig penega byð an pund.
 66.22. Gyf an rice byð todæled, þonne byð se feorða
dæl <foreign>quadras</foreign> gehaten.
 66.23. Se ðe þone feorðan dæl ah, byð gecweden
<foreign>tetrarcha</foreign> on Grecisc.
 66.25. Us com nu to mode, hu se arwurða abbud Dionisius iu gefyrn
ymbe þisne wundorlican <foreign>bissextum</foreign> wæs sprecende.
 66.27. He sæde þæt Iulius, se mænigtywa casere, þisne
<foreign>bissextum</foreign> gemette oððe aspirode, & hine gelogode on þære stowe
þe we nu hine healdað, þæt ys on <foreign>vi kl (6630) Martii</foreign>.
 66.30. Þa fif dagas þe þær synd betwux <foreign>vi kl & kl
Martii</foreign>, hig synd genemned on Grecisc <foreign>interkalares</foreign> & on Lyden
<foreign>interpolares uel additi</foreign>, þæt synd þa togeihte dagas, oððe betwux
gesette; & eac on Grecisc, hig synd geciged <foreign>epagomene</foreign>, be þam ylcan
andgyte þe we nu cwædon.
 66.35. Þas fif dagas beoð þa rihtinga þe we gyfað Martio,
þus cweðende, <foreign>Martius quinque</foreign>.
 66.37. We cwædon herbufan þæt we woldon apinsian þæs
<foreign>bissextus</foreign> gerena.
 68.1. Nu habbe we be dæle gehrepod ymbe his sið & his
angin; nu þingð us þæt hyt sy swyðe geradlic, þæt we gecyðon
þam þe hyt mid fullum gesceade witan willað, þæt he wæs on
frymðe þisre worulde.
 68.5. We magon þæt to soðe geseðan þæt hyt swa
wæs, forðon we habbað trume gewitnysse on Hieronimum, þam
soðfæstan trahtnere, þe þus cwæð on þære gesetnysse be
worulde frymðe: <foreign>De hoc principio multi tractauerunt, sed hoc principium ego
sublimor</foreign>; Hieronimus cwæð þæt manega smeadun & trahtnedon ymbe
þis angin, oððe ymbe þis getæl, oððe ymbe þisne <foreign>bissextum</foreign>,
ac ic hig ealle oferhlifige oððe oferswyðe.
 68.12. Swa Andromachus, se wyrdwritere, cwæð þæt þes
<foreign>quadrans</foreign> wære on midre niht gesceapen, þæt ys on <foreign>xi kl Aprl</foreign>.
 68.15. Eac he cwæð þæt middaneard wære gesceapen on
middere nihte, & þæt he eft sceal beon on middre nihte toworpen; &
we gelyfað þæt hyt swa mæg beon, for ðam cwyde þe God ælmihtig
cwæð, On middre nihte wæs mycel hream geworden, Nu cymð se brydguma,
þæt ys Crist to dome.
 68.21. Þæt ys eac to witanne þam þe þis wyle cunnan mid
gesceade, þæt synd twelf tacna, & on þissum twelf tacnum wunað seo
sunne þreohund daga & fif & syxtig daga & syx tida.
 68.24. On þam forman geare þe <foreign>bissextus</foreign> byð, gæð seo
sunne on ærnemergen on þæt tacen þe ys Aries, þæt ys ram
genemned, & þæs oðres geares heo gæð on þæt tacen on
middum dæge, & þy þriddan heo sihð to þam tacne oð æfen,
& on þam feorðan geare heo ferecað on middre nihte to þam
foresprecenan tacne, & swa on þam fiftan geare he becymð to þam stede
þe heo ærest geset wæs on frimðe þisre worulde.
 70.3. For myclum wærscipe ys þe <foreign>bissextus</foreign> swa deoplice
aspyrod & mancynne swa openlice geswutelod.
 70.4. He cymð of þam <foreign>quadrante</foreign>, þæt ys of þam syx
tidum, swa we þæt habbað awriten & mid trumre gewitnysse
afæstnod.
 70.7. He ys swa gelogod þæt he naðron ne derað ne
Februario ne Martio, ac he mæg myclum fremian ealdum & iungum, þæt
hig þe wisran beon þe hig his fare cunnon.
 70.10. Wel borlice he forðstæppeð on þam feorðan geare,
& Februarius monð he upabret, þæt man eall þæt gear æfter
him clypað <foreign>bissextilis</foreign>.
 70.12. Þæt ys eac to gemunanne þam þe þas þing
þengð to asmeagenne, þe we ymbe syn maðeligende, þæt se
<foreign>bissextus</foreign> his cynestol gesytt on þam forman <foreign>vi kl Martii</foreign>, & on þam
æftran <foreign>vi kl</foreign> man sceal healdan Sanctus Mathias mæssedæges freols.
 70.17. Betwux þisre spræce sceal se rimre geþencean þæt
he gedo þæt Februarius monð þy geare hæbbe þrittig nihta ealdne
monan, beo he þær þær he beo nigon & twentig nihta eald geendod,
gif he byð beforan þam <foreign>intercalatum uel interpolatum diem</foreign>, þæt ys
gif he byð beforan þam gesettan dæge, oððe he byð betwynan þam
gelogodan dæge, þæt ys <foreign>bissextus</foreign>.
 70.24. Vnderstand þu geonglic þæt ic wyð þe nu
gerunige.
 70.25. Þes dæg gedeð æfter þæs monan ryne, gyf hyt
byð <foreign>communis</foreign> gear, þæt þy geare beoð þreohund daga & fif
& fiftig.
 70.27. Gyf hyt byð <foreign>embolismaris</foreign> oððe <foreign>embolismus</foreign>, þæt
ys eall an, þænne beoð þy geare þreohund daga & fif &
hundeahtatig daga.
 70.29. Þæt ys wislice to witanne, þæt <foreign>bissextus</foreign>, þe
we ymbe synd sprecende, þæt he gebyrað ægðer ge to þære sunnan
ryne ge to þæs monan.
 72.2. Soðlice gif man forwyrnð þam worigendan monan þæt
is <foreign>quadrans</foreign>, þæt ys <foreign>lunam xxx</foreign> þænne byð mycel gedwyld on þam
Easterlican termene; þæt gewyrð þæt man hæfð <foreign>lunam XIIII</foreign>
anum dæge ær his riht þegenscipe sy.
 72.6. Ac seo ræding pingð þæne scoliere mid scearpum
pricele, þe þus ys awriten on þam bocfelle: Gemun ðu, la rædere,
þæt þu gedo þy feorðan geare þæt Februarius monð hæbbe
þrittig nihta ealdne monan, & gedo þæt Martius hæbbe eallswa,
þy læs þe þæt Easterlice gescead ahwar tealtrige.
 72.11. & þæt we myngiað geþungene & iunge þæt
hig gedon þæt Martius mona ylde hæbbe <foreign>xxx</foreign> nihta ealdne monan, swa swa
his gewuna ys, þæt he natoðæshwon of his wege acyrre, forþan he ys
mundbora & rihtlicost gewurðod ealra monða.
 72.16. Nu us þingð genoh þæt we ymbe þæs <foreign>bissextus</foreign>
wurðscipe habbað þus gemotod, & ymbe his gerena manega þing
gehrepod.
 72.18. Gif hwylcum cnihte lyste ma þinga & deopra gesetnyssa
be him witan þonne we her habbað gebreued, þonne ræde he þæs
eadigan weres getingnyssa, Bedan, þæt æðelan boceres, oððe
Rabanes, þe wel gehende an asmeadun ymbe þisum cræfte.
 72.23. Nu we ealles ymbe þæs monan ylde spræce habbað,
& ymbe þære sunnan ryne manega þing geradlice atrahtnod, us
þingð wel beheflic, þæt we on þisre stowe ymbe þæne <foreign>saltus
lune</foreign>, þæt ys ymbe þæs monan hlyp, wurdliun, & hine gehandlion
eallswa boclice weras willað habban & healdan, þæt we beon wise
& wære þæt we nahwar ne gan of lage, þe læs us gesceamige
beforan þæs cynges dugoðe.
 72.30. Vton ærest gleawlice swyðe witan hwæt he sy to
soðe, & hwanon he come, & hwæt he do on þam gerime, oððe hwy
he sy swa gehaten, oððe hwa hine gemete, oððe hine þæs
wurðscipes cuðe, þæt he sceolde gestandan on þam rimcræfte.
 72.34. Ic wat gere þæt he ys þeodscipes wyrðe.
 72.36. Ðes <foreign>saltus</foreign>, þæt ys þes monan oferhlyp, he wyxst
wundorlice æfter boccræfte, eallswa ic nu cyðan wylle, lyste þam þe
lyste þisne cræft leornian vel cunnan.
 74.1. Hu mihte hyt beon, la wynsuma leornere, þæt binnan
nigontyne wintrum wurde an dæg gelytlod of þæs monan ylde, gyf þæt
ne dyde þæs monan swyftnys lytlum & lytlum þurh þa nigontyne gear
yrnende & þæne <foreign>saltus</foreign> wyrcende?
 74.7. Þas þing we wyllað openlicor gecyðan, gyme se ðe
wylle.
 74.8. Eallswa þære sunnan lætnys binnan feower geara
fæce gewyrcð ænne dæg, swa, þæsðe bec secgað vel
cyðað/, þa nigontyne gear gedoð þæt an dæg mid þære nihte
adwinð &, swylce ic swa cweðe, to nahte gewyrð.
 74.12. Kynewyrðe ræd hyt ys geþuht, & trumlic, þæt
we binnan þissum cafertune onmang þisre spræce.
 74.14. Hyt wæs wundorlic Moyses geteldgehliwung þæt Beda,
se æglæca lareow, mæge to gebugan, & gesyttan fægere
gebolstrod, & us glædum mode geswutelian þa þing þe him cvðe
synt.
 74.17. We lætað þæt se getiddusta wer her sitte, nu we
his gewritu smeagað.
 74.18. He cwæð on þære boc, þe he gesette be
gerimcræfte, & hig <foreign>De (7420) Temporibus</foreign> genemde, þus: <foreign>Constat enim
quia diminutio illa atque ablatio diei unius que quo quomodo agitur, per denos
atque nouenos annos conficitur</foreign>.
 76.7. Nu hæfð se eadiga wer us geopenod ymbe þæs <foreign>saltus</foreign>
weaxunge, ac þæt soðre ys to cweðenne ymbe his wanunge.
 76.9. Þas þing synt earfoðe on Englisc to secganne, ac we
wyllað þurh Cristes fultum hig onwreon swa wel swa we betst magon, &
þas meregrota þam beforan lecgan þe þisra þinga gyman wyllað.
 76.12. Þæs anes dæges wanung, hu heo byð geworden binnan
nigontyne wintrum, we wyllað gecyðan.
 76.14. Ælce geare wanað an tid & an prica & se
nigonteoða dæl anes prican.
 76.15. Se dæg hæfð feower & twentig tida: þonne we
þas tida todælað & ælcum geare gyfað ane tid on þam circule
þe yrnð nigontyne gear, þonne beoð þær fif to lafe.
 76.18. Vnderstand, la rædere, hwæt seo ræding cwyð:
<foreign>Has/ per (7620) quattuor multuplica</foreign>.
 76.20. Feower siðon fife beoð fif & twentig; & seo
tid stent on feower pricon.
 76.21. Gyf ælcum geare ænne prican; þonne gyt þær
byð an to lafe.
 76.23. Todæl þæt an wærlice, & gyf ælcum geare
swa hyt gan wyle; þænne binnan nigontyne wintrum hyt getimað þæt se
dæg & seo niht ateorað, þæt ys þæt þa feower & twentig
tida to nanum þinge gewurðað.
 76.27. We cwædon ær, eall swa þære sunnan slecnys
acenð anne dæg & ane niht æfre binnan feower wintrum, swa eac
þæs monan swyftnys awyrpð ut anne dæg & ane niht æfre ymbe
nigontyne gear, & se dæg ys gehaten <foreign>saltus lune</foreign>, þæt ys þæs
monan hlyp, forþan he oferhlypð anne dæg, swylce ic þis do to bysne.
 76.32. On þam nigonteoðan geare byð <foreign>luna prima</foreign> on <foreign>iiii kl
Februarius, (781) & luna secunda</foreign> on <foreign>iii kl, & luna iii</foreign> on <foreign>pridie
kl</foreign>.
 76.34. On <foreign>kl Septembris</foreign>, ne cweð þu <foreign>luna quarta</foreign>, ac wel
gleawlice cweð <foreign>luna quinta</foreign>; þonne gewyrcst ðu <foreign>saltum</foreign>.
 76.36. Swa near þam nigonteoðan geare, swa byð se niwa mona
bradra gesewen.
 78.5. Se mona wæs æt fruman on æfen gesceapen, &
æfre syððan on æfen byð his ylde awend.
 78.7. Æfter sumum þeodscipum byð þes <foreign>saltus</foreign> on <foreign>xv kl
Decembris</foreign>; Grecas hine healdað on <foreign>xi kl Aprelis</foreign>, & Dionisius abbud
hine heold on <foreign>xv kl Mai</foreign>.
 78.9. Egiptisce þeoda hine healdað on <foreign>vi kl October</foreign>: Romani
& Englisce þeoda hine healdað on <foreign>kl September</foreign>, swa we herbufan
smeaþanclice awriten habbað.
 78.13. Nu we habbað be þam <foreign>bissextum</foreign> & þam <foreign>saltum</foreign>
gemotud & be Ianuarium & Februarium manega þing gehrepode, nu wylle
we for iungra manna þingon uel lufe furðor ure spræce aþenian.
 78.16. Oft seo brodige henn, þeah heo sarlice cloccige, heo
tospræt hyre fyðera & þa briddas gewyrmð; swa we þenceað
iunglingas to frefrianne mid þissere lare.
 78.20. Crissimon ys þis tacen geciged, & man hyt mæg
settan to gewitnysse locahwær þam writere geþince.
 78.23. Ðeah ealle þa monðas synd mid mislicre blisse &
wurðscipe geglengde, þeah is Martius swyðost.
 78.24. He hæfð an & þrittig daga æfter þære
sunnan ryne, & æfter þæs monan þrittig, & se þridda &
eac se feorða <foreign>embolismus</foreign> byð on him.
 78.27. Se monð þe byð <foreign>embolismus</foreign>, he sceal habban <foreign>xxxtig</foreign>
daga, & he geicð þæt ger wel trumlice, þæt þæs geares
beoð þreottyne monðas fram þære Easterlican tide þæt heo eft
cume.
 80.3. Þu scealt gyman swyðe georne hwænne <foreign>viii id Martius</foreign>
ga on tun, & loca swyðe georne hwær beo <foreign>luna prima</foreign> þæræfter,
& wite þæt he gebyrað to þære Easterlican tide.
 80.6. & hawa swyðe scearplice hwær sy <foreign>xii kl Aprelis</foreign>,
& wite þu to soðe þæt Easterdæges <foreign>terminus</foreign> ne mæg beon
ær þam <foreign>datarum</foreign>, þæt ys ær þam dæge, ne begeondan <foreign>xiiii
(80/10) kl Mai</foreign>.
 80.10. & wite þu mid fullum gesceade, þæt Easterdæg
ne mæg beon ær <foreign>xi kl Aprl</foreign>, ne begeondan <foreign>vii kl Mai</foreign>.
 80.13. Ðis tacen bið gesett þær þa deopan þing beoð
unkydde.
 80.15. On þissum monðe gesceop God ælmihtig ealle gesceafta
gesewenlice & ungesewenlice.
 80.17. He cwæð, Gewurðe leoht; & hyt gewearð; Se
dæg wæs on <foreign>xv kl Aprelis</foreign>.
 80.18. On þam oðrum dæge, He geworhte <foreign>firmamentum</foreign>,
þæt ys þeos heofon.
 80.20. Heo ys gesewenlic & lichamlic, ac swaþeah we ne magon
hig næfre geseon for þære fyrlenan heahnysse.
 80.22. Seo heofon beligð on hyre bosme ealne middaneard, &
heo æfre tyrnð onbutan us.
 80.23. Heo ys swyftre þonne ænig mylenhwiol, eall swa deop
under þisre eorðan swa heo ys bufan.
 80.25. Eall heo ys synewealt & ansund, & mid steorrum
amet.
 80.26. Soðlice þa oðre heofenan, þe bufan hyre synt &
beneoðan, synt ungesewenlice & mannum unasmeagendlice.
 80.28. Synd swa þeah ma heofena, swa swa se witega cwyð: <foreign>Celi
(82/1) celorum</foreign>.
 80.30. Þas heofona tacniað þa apostolas & þa witegan:
be heom ys gecweden: <foreign>Celi enarrant gloriam Dei</foreign>.
 80.32. On þam þriddan dæge, þæt ys on <foreign>xiii kl
Aprelis</foreign>, He gesceop ealle trywcynna & eall grennyssa.
 82.5. On þam feorðan dæge, þæt ys on <foreign>xii kl Aprelis</foreign>,
He gesceop sunnan & monan & steorran & ealle tungla, & on
ærnemergen þæs dæges up aras seo beorhte sunne riht on eastende
þære heofone, & þæne monan þæs ylcan æfenes He gesette
on þære ylcan stowe, & he wæs full swa swa he byð þonne he
byð fiftyne nihta eald.
 82.11. Þæne forman dæg þisre worulde man mæg findan,
swa ic herbufan cwæð, þurh þæs lengtenlican emnihtes dæg,
forþon se emnihtes dæg ys se feorða dæg þissere worulde
gescapennysse/.
 82.14. Þry dagas wæron ær þam dæge butan sunnan &
monan & eallum steorrum.
 82.15. On þam fiftan dæge, þæt ys on <foreign>xi kl</foreign>, He gescop
eall wyrmcynn & creopende & fleogende & swymmende & slincgende
& þa myclan hwælas & þa lytlan sprottas & eall fisckynn on
myslicum & mænigfealdum hiwum.
 82.19. On þam syxtan dæge, þæt ys on <foreign>x kl Aprelis</foreign>, He
gescop eall deorcynn & ealle nytenu þe on feower fotum gað &
þæne man, Adam & Euan, & þa He gebletsode.
 82.22. On þam seofoðan dæge, He geendode His weorc, þæt
ys <foreign>ix kl Aprelis</foreign>, & seo wucu wæs agan, & He gebletsode þæne
dæg.
 82.25. Se eahtoða dæg com þa æfter þam seofoðan &
gewearð to þam þæs dæges þe wæs <foreign>viii kl Aprelis</foreign>.
 82.26. Se dæg wæs amearcod on Godes foresceawunge.
 82.27. On þam dæge wæron englas gesceapene; on þam
dæge wæs se heahengel Gabriel asend to Sancta Maria; on þam ðæge
he aras of deaðe; on þam dæge Godes gast com to mancynne.
 82.30. He ys halig sunnadæg: þonne ealle dagas ateoriað,
þonne þurhwunað he aa on his symbelnysse.
 84.2. He ys engla bliss & ealra haligra ece frofor.
 84.4. God þrowode on þissum monðe, & He aras of deaðe
& He Hine ætywde His leorningcnihtum on þam datarum þe we rædað
<foreign>vi kl Aprelis</foreign>.
 84.7. Be dæle we habbað gehrepod Martius monð; nu wylle we
ymbe Aprilis wurðscipe wurdlian.
 84.8. He ys mid manegum þingum gefrætwod.
 84.9. An þæra þinga ys þæt we sceolon witan mid fullum
gesceade hwær þæs monan niwnys beo on Martio up asprungen, & oðer
þæt we sceolon witan hwær he beo <foreign>xiiiima</foreign> æfter þære emnihte,
& þridde þæt we sceolon healdan þa Eastertid on þære
þriddan wucan, & feorðe þing ys þæt we anbydion þæs
sunnandæges & se mona ne beo þy dæges na læssa þonne fiftyne
nihta ne þæs dæges na yldra þonne an & twentig nihta.
 84.17. On þissum monðe oft byð se Easterlice tid gehealden,
& on <foreign>pridie non Aprelis</foreign> byð geendod se þridda <foreign>embolismus</foreign> & se
seofoða.
 84.19. & on <foreign>non Aprilis</foreign> byð se forma termen on þam
circule þe ys <foreign>decennouenalis</foreign> oððe <foreign>pascalis</foreign> gehaten.
 84.21. & on <foreign>xv kl Mai</foreign> gæð seo sunne on þæt tacen
þe ys Taurus geciged.
 84.23. Easterdæg ne mæg beon næfre ær <foreign>xi kl Aprelis</foreign>
ne æfter <foreign>vii kl Mai</foreign>.
 84.24. Þeah se mona beo <foreign>xiiii</foreign> nihta eald ær <foreign>xi kl Aprelis</foreign>
oððe æfter <foreign>vii kl Mai</foreign>, wite þu to soðe þæt he ne gebyrað to
þære Easterlican tide.
 84.28. Þes monð hæfð tyn tida on niht & <foreign>xiiii</foreign> on
dæg.
 86.1. Vton nu heræfter sceortlice sprecan ymbe Maium.
 86.2. Þeah he wynsumlice blowe & blædnyssa fægere
geyppe, seo Easterlice tid hine wynsumlicor gefrætwað.
 86.3. Maius hæfð an & þrittig daga, & on þam
nigoðan dæge sumor gæð on tun, & on þam eahtateoðan dæge
seo sunne gæð on þam tacne þe ys Gemini genemned: & he hæfð
eahta tida on niht & syxtyne on dæg.
 86.8. Æfter him Iunius sihð to mancynne; & he hæfð
þrittig daga, & wel gelome byð Pentecosten on him geendod.
 86.10. & seo sunne gæð on þam tacne þe ys Cancer
gehaten.
 86.11. & on <foreign>xii kl Iulius</foreign> byð sunstede, þæt ys on
Lyden <foreign>solstitium</foreign> & on Englisc midsumor.
 86.12. Twegen sunstedas synd & twa emniht on þam twelf
monðum, & twelf tacna, & feower timan, & feower ylda on mankynne,
& feower stafan on Adames naman, & feower gesceaft.
 86.16. Ealle þas þing we wyllað her amearkian, þæt se
iunga preost mæge beon þe wisra, þe he þas þing gesihð.
 86.18. Eac her ys geswutelod Godes nama, þæt ys <foreign>Deus</foreign>.
 86.19. Ram; fearr; getwysan; crabba; lyo; mæden; wæge, vel
pund; næddre; scytta; bucca; wætergita; fixas.
 86.20. Æfter Iunium cymð Iulius: he hæfð an &
þrittig daga æfter þære sunnan ryne, & æfter þæs monan
þrittig: & <foreign>xv kl Augustus</foreign> gæð seo sunne on þæt tacen þe ys
genemned Leo.
 86.24. & ymbe fiftyne niht Agustus sihð to mannum mid
genihtsumum hærfeste; & <foreign>autumnus</foreign>, þæt ys hærfesttima, cymð
to mancynne binnan seofon nihta fyrste.
 86.27. & þes monð hæfð an & þrittig nihta
æfter þære sunnan ryne, & nigon & twentig æfter þæs
monan: & seo sunne gæð on þæt tacen þe hatte Virgo on <foreign>xv kl
Septembris</foreign>; & seo niht hæfð tyn tida & se dæg feowertyne;
& se <foreign>saltus lune</foreign>, þæt ys þæs monan hlyp, byð betwyx <foreign>pridie
kl Augusti</foreign> & betwyx <foreign>kl</foreign>.
 88.4. September hæfð þrittig daga æfter þære sunnan
ryne, & eall swa æfter þæs monan; & seo sunne gæð on
þæt tacen þe hatte Libra, on <foreign>xv kl Octobris</foreign>; & seo emniht byð
þæræfter on <foreign>xii kl Octobris</foreign>, eall swa we hyt habbað amearcod her
beforan; & þes monð hæfð twelf tida on þære nihte þe seo
emniht byð, & twelf on dæg.
 88.9. Syððan langað seo niht & wanað se dæg eall
þæt <foreign>xiima kl Ianuarii</foreign> cymð to mancynne.
 88.12. October hæfð an & þrittig daga æfter þære
sunnan ryne, & æfter þæs monan þrittig: & seo sunne gæð
on <foreign>xv kl Nouember</foreign> on þæt tacen þe hatte Scorpio: & þes monð
hæfð feowertyne tida on niht & <foreign>x</foreign> on dæge.
 88.16. Heræfter cymð Nouember mærlice geglenged to
mancynne; & he hæfð þrittig daga æfter þære sunnan ryne,
& eall swa æfter þæs monan; & seo sunne gæð on <foreign>xv kl
December</foreign> on þæt tacen þe ys Sagittarius genemned; & heræfter
cymð <foreign>kl Decembris</foreign>.
 88.20. He hæfð an & þrittig daga æfter þære
sunnan ryne, & æfter þæs monan <foreign>ix</foreign> & twentig; & seo sunne
gæð on <foreign>xv kl Ianuarii</foreign> on þæt tacen þe hatte Capricornus; &
þæt ymbrenfæsten byð on þissum monðe, & hyt sceal beon
gefæst onsundron.
 88.25. Gyf middeswintres mæssedæg byð on Sunnandæg,
þonne sceal man fæstan on þam ærran Sæternesdæge.
 88.27. Þes monð hæfð eahtatyne tida on niht & syx on
dæg.
 88.28. Þas twelf monðas þe we habbað ymbe gereht, hig
habbað ealra daga þreohund daga & fif & syxtig daga & syx tida,
þæt ys twa & fiftig wucan.
 90.1. Ealle þas monðas habbað ætgædere eahta þusend
tida & seofonhund tida & syx & syxtig tida.
 90.3. Se monð þe hæfð þrittig daga & anne dæg, he
hæfð seofonhund tida & feower & feowertig.
 90.5. Swa Ianuarius & Martius & Maius & Iulius,
Augustus, October & December þas habbað swa fela tida swa we nu
cwædon.
 90.7. Aprelis, Iunius, September & Nouember habbað feower
& twentig læs: & Februarius, forðon he ys se læsta & he
hæfð twegra daga læs þonne þa oðre, forþon he forlæt eahta
& feowertig tida.
 90.11. Heræfter we wyllað eow amearkian hwylce monðas
habbað þrittig nihta ealdne monan, hwylce nigon & twentig.
 90.13. Ianuarius, Martius, Maius, Iulius, September, Nouember þa
sceolon habban þrittig nihta ealdne monan, buton hyt awende se mihtiga
<foreign>embolismus</foreign>.
 90.15. Hyt getimað þæt se <foreign>embolismus</foreign> byð on <foreign>kl
Decembris</foreign>, þæt ys on þam monðe þonne sceal he habban þrittig
nihta ealdne monan agen gecynde, & Ianuarius þurh gewunan, &
Februarius for þan <foreign>bissextus</foreign>, þe æfre binnan þam feorðan geare
cymð mid gewisse, & Martius sceal habban þrittig nihta ealdne monan
forþam hyt him swa gedihte mid fulre mihte se ðe mid eallum gesceade þa
þing gegaderode.
 90.24. Þæt sceolon preostas witan mid fullum gerade, þæt
feower ymbrenfæstenu beoð on twelf monðum, eall swa feower timan beoð
& feower ylda & twegen sunstedas & twa emniht.
 90.28. Her synd þæra twelf monða naman awritene.
 90.29. Ðas þing we underwriðað mid þrim swerum, þa synd
fægere geciged, swa þa fotstanas wynsumlice geswuteliað þam þe hig
sceawiað.
 90.32. Ymbe þa feower timan we wyllað cyðan iungum preostum
ma þinga, þæt hig magon þe ranclicor þas þing heora clericum
geswutelian.
 90.34. <foreign>Ver</foreign> ys lengtentima, & he gæð to tune on <foreign>vii id
Februarii</foreign>; & he byð wæt & wearm; & þry monðas he byð
betwux mannum; & he hæfð an & hundnigontig daga; & he
hæfð emniht.
 92.3. Se oðer tima hatte <foreign>æstas</foreign>, þæt byð sumor.
 92.4. On lengtentiman springað oððe greniað wæstmas,
& on sumera hig weaxað, & on hærfest hig ripiað.
 92.6. Sumor byð wearm & drigge; & þes tima byð þry
monðas, & he hæfð hundnigontig daga; & he gæð to mannum on
<foreign>vii id Mai</foreign>; & he hæfð sunstede.
 92.9. Se þridda tima ys <foreign>autumnus</foreign> on Lyden gecweden, & on
Englisc hærfest: boceras getrahtniað þæne naman for þære ripunge
oððe for þære gaderunge.
 92.12. Hig cweðað: <foreign>Autumnus propter autumationem uel propter
maturitatem</foreign>.
 92.13. Se gæð on <foreign>vii id Augusti</foreign> to tune; & he byð
þry monðas; & he hæfð emniht; & he hæfð hundnigontig
daga; & he byð drigge & ceald.
 92.16. Se feorða tima ys genemned <foreign>hiemps</foreign> on Lyden & winter
on Englisc.
 92.17. He hæfð sunstede, & twa & hundnigontig daga;
& he byð þry monðas; & he byð ceald & wæt.
 92.19. Eall swa þas feower timan synd on þam gerime amearcod
swa hig eac wrixliað wyð mancynne.
 92.21. Eac ys þam preoste to witanne þæt þes middaneard
stent on feower gesceaftum underwryðed, & eac mid feower
mægenþrymmum gefrætwod.
 92.23. Þa feower gesceaft synd þus geciged: <foreign>ær, ignis,
aqua, terra</foreign>; & þa feower mægna þus synd genemned: <foreign>iustitia,
prudentia, temperantia, fortitudo</foreign>.
 92.26. & þas þing we wyllað her amearkian.
 92.30. Fela we habbað gesett & manige þing gehrepod ymbe
þissum þingum, & gyt us gelustfullað þas þing to geopenianne.
 92.32. We witon þæt þære næddran attor ys þæs
mannes unhælo: swa þas þing þincað þam arasedum clericum
unweorðlice, ac þam þe þæt Lyden ne understandað, hig magon þe
leohtlicor witan hwæt gerimcræft forstande.
 94.4. We cwædon herbufan hwanon se <foreign>bissextus</foreign> cymð, &
manega þing we cyddon ymbe his fare; & þæræfter we geswutelodon
ymbe þæs <foreign>saltus lune</foreign>, þæt ys þæs monan hlyp, & hwanon
he cymð, & hu he byð, & to hwan he gewyrð binnan nigontyne
wintrum we amearkodon.
 94.9. We wæron atende grimlice swyðe ær we mihton þas
gerena aspyrian, ac us com hrædlice fultum, we gelyfað of heofenum, swa
hyt ræd ys þæt ælc æðele gife nyðerastihð fram þam
Fæder ealra leohta.
 94.12. Eac me com stiðlice to mode hu þa getyddustan boceras
gewyrceað <foreign>sinelimpha</foreign> on heora uersum.
 94.14. Hwæt, hig ærest apinsiað wærlicum mode þa naman
& þa binaman & heora declinunga, & gymað hwylce naman
geendiað on <foreign>a</foreign> oððe on <foreign>e</foreign>, & eac hwylce on <foreign>i</foreign> oððe on <foreign>o</foreign>
oððe on <foreign>v</foreign>.
 94.19. Syððan hig þa word aginnað to aweganne mid þam
biwordum, swylce ic þus cweðe: <foreign>Byrhtferðus ipse scripsit bene, beneque
docet ille suis discipulis</foreign>.
 94.21. Of þissum fif uocales wyrcað preostas heom anne circul.
 94.22. Ðærto hig gewriðað þæne nymendan dæl &
gesamniað oððe geendebyrdiað þa gefegnyssa & forsettað
þæne dæl þære spræce þærto eacan, & mid heora modes
gebetron witon wel, hwæt byð <foreign>lamentum, carmen, & ue</foreign>, geomrung
&/ leoð & wawa; <foreign>euax & euge</foreign> hig ascrutniað & to heora
freondum ægðer cweðað, þonne heom heora wise licað.
 94.27. Hig eac deoplice þa stefna þæs lyftes swege
gesleað, & mid þære tungan clypole þæne sweg gewynsumiað
& on feower wisan todælað, þæt he beo cuð þam þe hig
gehyrað.
 94.30. Hig eac tosceadað þæt stæfgefeg on þrym wisan
geaplice swyðe.
 96.1. <foreign>Barbarismum</foreign> hig wel snotorlice on heora gesetnysse
forbugað, & eac <foreign>barbarolexin</foreign> on Lydenre spræce hig forcyrrað.
 96.3. Se ðe his agene spræce awyrt, he wyrcð <foreign>barbarismum</foreign>;
swylce he cweðe, þu sot þær he sceolde cweðan, þu sott.
 96.5. Se ðe sprycð on Frencisc & þæt ne can ariht
gecweðan, se wyrcð <foreign>barbarolexin</foreign>; swylce he cweðe, <foreign>inter duos setles
cadet homo</foreign>, þonne he sceolde cweðan, <foreign>inter duos sedes</foreign>.
 96.8. Þis is <foreign>solecismus: inter nobis pro inter nos</foreign>.
 96.8. Wel gelome hig aspyriað þæs <foreign>solecismus</foreign> unþeawas,
þæt synd <foreign>scema</foreign> on Lyden, & on Englisc hiw; & eac hig prutlice
gymað þæs <foreign>miotacismus</foreign> gefleard; þa synd on Grecisc <foreign>kakosyntheton,
uitiosa compositio</foreign> gecwedene, & synt lyðre gesetnyssa; swylce ic þus
cweðe: <foreign>bonum aurum, iustum (9615) amicum</foreign>, þonne ic hyt sceolde þus
todælan: <foreign>bonum aurum uel iustu amicum</foreign>.
 96.16. Æfter þissum, hig gehleapað on <foreign>metaplasmum</foreign>,
þæt ys þæt hig gewurðiað heora spæce & heora meteruersa
gesetnyssa, & cyrtenlice <foreign>scemata lexeos & dianoeas</foreign> ascrutniað.
 96.19. <foreign>Scemata lexeos</foreign> beoð þæra worda gesetnyssa, &
<foreign>dianoeas/</foreign> byð þæt andgit.
 96.21. Gebyriað þam gleawestum witum to gymanne.
 96.21. <foreign>Scemata lexeos</foreign> gebyriað to þam bocerum þe beoð
cyrtenlice getydde on þam cræfte.
 98.1. Hwæt, hi þa gemetu & þa gewunan, þæt byð
<foreign>tropus</foreign> on Grecisc & <foreign>mos</foreign> on Lyden, geornlice awegað, þæt hig
cunnon fægere todælan hwæt byð betwux <foreign>ab animali ad animale &
ab inanimali (985) ad inanimale & ab inanimali ad animale et ab animali
ad/ inanimale</foreign>.
 98.6. Ða wynsume boceras, fægere hig todælað þa
<foreign>scanssiones uel cesuras</foreign>, þæt synd þa todælednyssa on þam uersum:
þa synd þus genemde: <foreign>coniuncta, distincta, mixta, diuisa</foreign>,þæt synd
geþeodde, toslitene, gemengde, todælede.
 98.10. Þa todælednyssa on þam uersum synd feower, þæs
ðe þa gleawe boceras tellað & synd þus on Grecisc gecwedene:
<foreign>pentemimeris/, heptamimeris, catatriton trocheon, bucoliceptomen</foreign>.
 98.13. Hig secgað, þe þas þing cunnon, þæt
<foreign>pentemimeris/</foreign> byð þe todælð þæt uers on þam oðrum fet &
byð gemet healf fot to lafe, swa þis ys: <foreign>cum tua gentiles</foreign>.
 98.18. <foreign>Heptamimeris</foreign> byð þænne æfter þam þriddan
fet byð gemet <foreign>sillaba</foreign>, þæt ys stæfgefeig, swa we nu cweðað:
<foreign>cum tua gentiles studeant</foreign>.
 98.21. <foreign>Kata triton trocheon</foreign> byð þonne man gemet on þære
þriddan stowe <foreign>trocheum</foreign>, þeah he ne mæge þær beon, ac þær
stant sum þing of <foreign>dactilo</foreign>, swylce ic þus cweðe: <foreign>Grandisonis pompare
modis</foreign>.
 98.25. <foreign>Bucoliceptomen</foreign> byð þænne þæt uers æfter
þam feorðan fet næfð nan þing, swylce Byrhtferð ðus cwede:
<foreign>Semper principium sceptrum iuge gloria consors</foreign>.
 100.2. Hyt nys na to wandianne preostum to gecyðanne ymbe
þæra bocera <foreign>saltus</foreign>, þæt ys on Grecisc <foreign>synalympha</foreign>.
 100.4. Iunge preostas witon mid fullum gesceade þæt se dæg
& seo niht habbað feower & twentig tida; swa eac þa scolieras
witon, þe synt getydde on boclicum cræfte hig witon mid getingnysse heora
modes þæt þæt rihtmeteruers sceal habban feower & twentig timan.
 100.8. Swa fela <foreign>semiuncias</foreign> beoð on þam punde.
 100.9. Hawiað geornlicre gesihðe, la, arwyrðe preostas, hu
boceras awringað up þæne <foreign>saltus</foreign> on heora cræfte: <foreign>Arcta uia est,
uere/ que ducit ad atria uite</foreign>.
 100.13. <foreign>Arcta ui</foreign> is <foreign>dactilus</foreign>, & <foreign>dactilus</foreign> stent on anum
langum timan & twam sceortum, & <foreign>spondeus</foreign> stent on twam langum.
 100.15. <foreign>est ue spondeus</foreign>: forlæt þæne clypolan <foreign>a</foreign>,
oððe þæne stemhlowan.
 100.16. <foreign>re que, ducit ad atria uite</foreign>.
 100.18. Me þingð þæt þæra preosta <foreign>saltus</foreign> oferstige
þisne boclican <foreign>saltus</foreign>, forþan he ys wundorlic, & eac beheflic to
cunnanne.
 100.21. We wyllað nu on þisre stowe þa seofon rædinga
awritan þe ymbe þa seofon gear synd gedihte, þe man hæt
<foreign>embolismaris</foreign>.
 100.23. Þeos forme ræding sprycð ymbe þæt forme ger
þe man hæt <foreign>embolismaris</foreign>.
 100.25. Ðas rædinga syndon wide cuðe on Lyden, forþan us
gelustfullað þæt andgit nu eow gecyðan on Englisc þæt þa
boceras cunnon on Lyden, On þam þriddan geare þæs circules þe hatte
<foreign>nulle, xi, xxii</foreign> synd twa & twentig <foreign>epacte</foreign>: forþon byð se mona on
Septembre & on Octobre <foreign>xxvii</foreign>, & on Nouembre & Decembre <foreign>xxix</foreign>.
 102.6. Soðlice se mona þe byð <foreign>xxix</foreign> on <foreign>kl Decembris</foreign> &
þær geendað, he is his, & se mona þe ongynð on <foreign>iiii nonas
Decembris prima</foreign>, & geendað þrittig nihta eald on <foreign>pridie kl Ianuarii</foreign>,
he ys <foreign>embolismaris</foreign>.
 102.9. & se witodlice þe ongynð <foreign>prima</foreign>, þæt byð
niwe, on <foreign>kl Ianuarii</foreign>, he ys his, & þu scealt þonne þrittig nihta
ealdne geendian.
 102.12. Nu þu, la cleric, fundist þæs <foreign>embolismaris</foreign> monan
on þam forman geare, & he wæs niwe on <foreign>kl Ianuarii</foreign>, & þa oðre
farað swa heora endebyrdnysse ys, þæt he cwyð <foreign>ceterae</foreign>.
 102.15. Se diptongon tacnað mycel on halgum bocum; swa þa
getydde munuccild þæt heom betweonan forwel oft wealcað.
 102.20. Seo oðer ræding sprycð ymbe þone oðerne
<foreign>embolismus</foreign> se byð on þam syxtan geare on þam circule <foreign>nulle xi</foreign>, &
ealle swa on þam circule <foreign>None Aprelis</foreign>.
 102.22. Þy geare beoð fif & twenti epacte; forðam bið
se mona on <foreign>kl Septembris</foreign> þrittig nihta eald: forþon he byð his &
þær he byð geendod.
 102.25. Soðlice se mona þe onginð <foreign>prima</foreign> on <foreign>iiii non
Septembris</foreign> & byð þrittig nihta eald on <foreign>kl Octobris</foreign>, he byð
<foreign>embolismus</foreign>.
 102.27. & se mona þe onginð <foreign>prima</foreign> on <foreign>vi nonas Octobris</foreign>
& on <foreign>iii kl Nouembris</foreign> byð geendod <foreign>xxix</foreign> se byð Octobris.
 102.29. On <foreign>kl Nouembris (1041) & Decembris</foreign> byð luna <foreign>ii</foreign>;
on <foreign>kl Ianuarii</foreign> he byð feower nihta eald, swa swa his gewuna ys.
 102.32. Seo þridde ræding cwyð þæt on þam eahtoðan
geare beoð seofontyne epacte; forþan byð se mona on <foreign>kl Septembris &
Octobris xxii</foreign>; þæt ys twa & twentig nihta; on <foreign>kl Nouembris &
Decembris xxiiii</foreign>; on <foreign>kl Ianuarii xxvi</foreign>; on <foreign>kl Februarii xxvii</foreign>; on <foreign>kl
Martius xxvi</foreign>; on <foreign>kl Aprelis</foreign>, & on <foreign>kl Mai xxvii</foreign>; on <foreign>kl Iunii &
Iulii xxix</foreign>; on <foreign>kl Augusti (10410) prima</foreign>, þæt ys anre nihte eald; on
<foreign>kl Septembris iii</foreign>.
 104.11. Hwi, la broðer, dest ðu þæt þæs monan yld
byð on anre ylde on <foreign>kl Aprelis & Mai</foreign>, þænne þu hyt næfre swa
gemetst on þam getele?
 104.13. Ic wat þæt ic þe mot andsware syllan.
 104.14. Witodlice forþam þe se mona þe byð seofon &
twentig nihta eald on <foreign>kl Aprelis</foreign>, & on <foreign>iiii non Aprelis xxviii</foreign>, &
on <foreign>iii non Aprelis xxix</foreign>, on <foreign>pridie non Aprelis xxx</foreign>, se byð <foreign>embolismus</foreign>,
& þær he byð geendod; & se ðe onginð on <foreign>non Aprelis</foreign>, he
byð þære Easterlican tide, & he becymð <foreign>quartadecima</foreign> on
<foreign>quartadecima kl Mai</foreign>, & he byð geendod <foreign>xxix</foreign> on <foreign>quinta non Mai</foreign>,
& he byð Aprelis mona.
 104.21. & se soðlice þe byð <foreign>prima</foreign> on <foreign>quarta non Mai</foreign>,
& byð geendod <foreign>xxx iiii non Iunii</foreign>, se byð Maius mona.
 104.23. & se mona þe ongynð <foreign>prima iii non Iunii</foreign>, &
byð geendod <foreign>xxix</foreign> in <foreign>kl Iulius</foreign>, he byð Iunius mona.
 104.25. & soðlice se mona þe byð ongunnen on <foreign>vi non
Iulii</foreign>, & byð geendod <foreign>xxx</foreign> on <foreign>pridie kl Augusti</foreign>, se byð Iulius
mona.
 104.27. Syððan hyt getimað, þæt se mona byð on <foreign>kl
Augusti prima</foreign> & on <foreign>kl Septembris iiiior</foreign>.
 104.29. Nære þæt se mona wære on anre ylde on <foreign>kl
Aprelis</foreign> & on <foreign>kl Mai</foreign>, þonne gelumpe þe mycel gedwyld on þam termine
þære Easterlican tide, þe byð on <foreign>quartadecima kl Mai</foreign>, & hyt
getimode, þæt se mona nære <foreign>quarta decima</foreign> ac <foreign>quintadecima</foreign>, &
wurde þe þæt þonne to myclum gedwylde on þære Easterlican tide
oððe on þæs monan ylde.
 106.5. Ðas þry <foreign>embolismi</foreign> beoð on þam eahta gearum, þe
rimcræftige weras on Grecisc hatað <foreign>ocdoade</foreign> & on Lyden <foreign>octo anni</foreign>
& on Englisc eahta gear.
 106.7. Eahta & endlufon beoð nigontyne: swa lange yrnð se
circul, & on þam circule syndon seofon gear <foreign>embolismares</foreign> & twelf
<foreign>communes</foreign>.
 106.11. Þa endlufon gear þe beoð æfter þam eahta gearum
hatton on Grecisc <foreign>endekade</foreign>, & on Lyden <foreign>xicim</foreign>, & on Englisc
endlufon.
 106.13. Soðlice on þam endlyftan geare þæs circules,
þonne se forma <foreign>embolismus</foreign> byð on þam <foreign>endecade</foreign>, þæt ys on þam
endlufon gearum, þonne beoð <foreign>xxtig epacte</foreign>, & forþan byð se mona
on <foreign>kl Septembris & Octobris xxv</foreign>, & on <foreign>kl Nouembris & Decembris
xxvii</foreign>; on <foreign>kl Ianuarii, xxviiii</foreign>; on <foreign>quarta non Ianuarii xxxtig</foreign> nihta eald,
& he byþ þær geendod.
 106.19. & se mona byð <foreign>embolismus</foreign>.
 106.20. On <foreign>tertia non Ianuarii luna prima</foreign>, & on <foreign>pridie kl
Februarii xxix</foreign> on <foreign>kl Februarii xxx</foreign>: þes mona gebyrað Ianuario.
 106.22. On <foreign>quarta n Februarii luna prima</foreign>; on <foreign>pridie kl Martii
luna xxvii</foreign>; on <foreign>kl Martii xxviii</foreign>; on <foreign>vi non Martii xxix</foreign>: þes byð
Februarius mona.
 106.25. Witodlice se mona, þe onginð on <foreign>v non Martii</foreign> niwe
& byð adwæsced oððe geendod þrittig nihta eald on <foreign>kl Aprelis</foreign>,
he byð Martius mona.
 106.28. & se mona, þe byð anre nihte eald on <foreign>iiii non
Aprelis</foreign>, he byð Aprilis, & he byð adwæsced nigon & twentig
nihta on <foreign>pridei kl Mai</foreign>.
 108.1. & se ðe onginð <foreign>prima</foreign> on <foreign>kl Mai</foreign>, he byð his;
& he sceal geendian þrittig nihta eald.
 108.3. Þa oðre fyliað heora gewunan.
 108.4. Be þam Oðrum <foreign>Embolismum</foreign>.
 108.5. <foreign>De secundo anno embolismi</foreign> þe byð on þam <foreign>endecade</foreign>,
synt, swa seo ræding cwyð, þreo & twentig epacte; forþan byð se
mona on <foreign>kl Septembris & Octobris xxvii</foreign> & on <foreign>kl Nouembris &
Decembris xxx</foreign>.
 108.8. Soðlice se mona þe byð on <foreign>kl Nouembris xxx</foreign>.
 108.9. & þær geendað, he byð his mona.
 108.10. & se ðe geendað on <foreign>kl Decembris xxx</foreign>, se byð
<foreign>embolismus</foreign>.
 108.11. & se ðe byð <foreign>prima</foreign> on <foreign>quarta non December</foreign>, &
geendað <foreign>xxix</foreign> on <foreign>iiii kl Ianuarii</foreign>, he byð Decembris.
 108.13. On <foreign>pridie kl Ianuarii prima</foreign>; on <foreign>iii kl Februarii xxx</foreign>,
he byð Ianuarii.
 108.14. Þa oðre healdað heora gewunan.
 108.16. <foreign>De Tertio Anno Endecadis</foreign>.
 108.17. On þam þriddan <foreign>endecade</foreign> beoð syx & twentig
<foreign>epacte</foreign>.
 108.18. Þises geres ne miht þu gemetan þæs embolismus
monðes epactas buton þu nyme þæs oðres geares epactas.
 108.19. Þæs ærran geares epacte wæron fiftyne, forþon
wæs se mona on <foreign>kl Augusti xxix</foreign>, & þær he wæs geendod, forðan
he wæs his.
 108.22. Soðlice se ðe on <foreign>quarta non Augusti</foreign> onginð &
geendað þrittig nihta eald on <foreign>pridie kl Septembris</foreign>, he byð
<foreign>embolismus</foreign>.
 108.24. On <foreign>kl Septembris</foreign> & Octobris, þurh syx & <foreign>xx</foreign>
epactas, byð se mona anre nihte eald.
 108.25. <foreign>Cetere ordinem suum deinceps sequuntur</foreign>, þæt ys on
Englisc þa oðre monðas syððan farað æfter heora gewunan.
 110.1. <foreign>De Quarto Anno Endecadis</foreign>.
 110.2. Nu we habbað ymbe þas <foreign>embolismus</foreign> gesprecen, uton nu
ymbe þone seofoðan <foreign>embolismum</foreign> wurdlian.
 110.3. Witodlice on þam ytemestan geare þæs endecades synt
eahtatyne <foreign>epacte</foreign>; forðon September & October habbað <foreign>lunam xxiii</foreign>,
Nouember & December habbað fif & twentig nihta ealdne monan &
Ianuarius/ hæfð seofon & <foreign>xx</foreign>, & Februarius eahta & twentig
& Martius seofon & <foreign>xx</foreign>, & Aprelis & Maius eahta & twentig,
& Iunius <foreign>xxx</foreign> on þam forman dæge, & Iulius on þam forman
dæge anre nihte ealdne, & Augustus twa nihta ealdne monan, &
September fif nihta ealdne monan.
 110.12. Forþan we doð ane ylde þam monan on Aprili &
Maio, forþan se mona þe byð on <foreign>kl Aprilis xxviii, & iiii N Aprelis
xxviiii, (11015) & iii N Aprelis xxx embolismi est</foreign> he ys þæs
<foreign>embolismus</foreign> mona.
 110.16. & se mona þe on <foreign>pridie N Aprelis</foreign> byð agunnen niwe
& byð geglenged eall oð <foreign>vi N Mai</foreign> nigon & twentig nihta eald, se
byð Aprelis; he byð witodlice þære Easterlican tide, & he byð
<foreign>quartadecima</foreign> on <foreign>xv kl Mai</foreign>, & buton þu þus dydest, þonne come þe
mycel gedwyld on þære Eastertide & on þæs monan ylde.
 110.22. Se mona þe onginð niwe on <foreign>v N Mai</foreign> & byð geendod
þrittig nihta eald on <foreign>kl Iunii</foreign>, he byð Maius mona.
 110.24. & se mona þe onginð niwe on <foreign>quarta N Iunii</foreign>, &
byð geendod <foreign>xxix</foreign> on <foreign>pridie kl Iulii</foreign>, he byð his mona.
 110.26. & se mona þe byð on <foreign>kl Iulii</foreign>, & byð
adwæsced oððe ateorod <foreign>iii kl Augusti</foreign> þrittig nihta eald, he byð
Iulius mona.
 110.28. Se soðlice þe on <foreign>pridie kl Augusti</foreign> byð niwe, he
witodlice healt his endebyrdnysse, & geendað <foreign>xxix</foreign> on <foreign>v kl Septembris</foreign>:
forþon byð niwe mona on <foreign>iiii kl September</foreign>, & on <foreign>iii kl luna
secunda</foreign>, & on pridie <foreign>kl luna iii</foreign>.
 112.3. On <foreign>kl Septembris</foreign>, na <foreign>quarta</foreign> æfter þam gerime, ac
<foreign>quinta</foreign>, for þæs monan oferhlype, <foreign>id est (1125) propter saltum</foreign>.
 112.6. <foreign>DE ANNO ET DIE ET NOCTE ET HORIS ET EIVS PARTIBVS</foreign>.
 112.8. Oft we habbað gehrepod ymbe þæs geares dagas, þe
getelwise witan nemniað on Lyden <foreign>solaris annus</foreign> & on Englisc þære
sunnan gear.
 112.10. <foreign>Lunaris annus</foreign> byð ælce geare, þæt ys þæs
monan ger, & <foreign>decennouenalis</foreign>, þæt ys, se circul þe swa ys genemned,
& <foreign>communis</foreign>, þæt ys gemæne ger.
 112.13. Hyt byð oðre hwile on þam oðrum geare, & oft on
þam þriddan, swa ic her onem wylle gesettan, þæt þam sleacan preoste
ne þince to mycel geswinc, þæt he undo his eagan herto.
 112.17. Forþon ys dæg gecweden, forþon þæt lyft byð
aliht þurh þære sunnan leoman, & heo totwæmð þære nihte
þystru mid hyre beorhtnysse.
 112.19. On twam wisum ys se dæg gecweden, <foreign>naturaliter et
uulgariter</foreign>, þæt ys gecyndelice & ceorlice.
 112.21. Þæt ys þæs dæges gecynd, þæt he hæbbe
feower & twentig tida fram þære sunnan upsprunge þæt he eft up
hyre leoman ætywe.
 112.23. <foreign>Vulgaris uel artificialis dies est</foreign>, þæt byð
ceorlisc dæg oððe cræftlic, fram þære sunnan anginne þæt
heo to setle ga, & eft cume mancynne to blisse.
 112.26. Se dæg þe hæfð feower & twentig tida, he
hæfð syx & hundnigontig <foreign>punctos</foreign>.
 112.28. Feower <foreign>puncti</foreign>, þæt synt prican, wyrcað ane tid on
þære sunnan ryne; & forþan ys se prica gecweden, forþan seo sunne
astihð pricmælum on þam dægmæle.
 112.31. Me ys neod þæt ic menge þæt Lyden amang þissum
Englisce.
 114.1. <foreign>Punctus a pungendo dicitur</foreign>.
 114.1. Forþan ys se prica gecweden, forþan he pingð oððe
pricað.
 114.2. Hawa, la cleric, hu seo sunne pricmælum stihð on þam
dægmæle; þonne miht þu gleawlice ascrutnian þas prican þe we ymbe
sprecað.
 114.5. Þæt ys se sticca on þam dægmæle ariht stent,
þonne miht ðu asmeagan hu gefædlice seo sunne gesihð on þam
dægmæle, eall swylce sum getyd wer sitte & sum meteruers mid his
feðere awrite.
 114.8. Syx & hundnigontig prican beoð on þam dæge, &
þa prican habbað <foreign>minuta</foreign> twa hund & feowertig.
 114.10. <foreign>Minutum</foreign> ys se teoðan dæl þære tide, & ys
gehaten <foreign>minutum</foreign> for þam lytlan fæce, & he ys læsse þonne sy
<foreign>momentum</foreign>.
 114.12. Rabanus cwyð þæt se dæg hæfð <foreign>partes</foreign>,
þæt synt dælas, & boceras beotlice habbað dælas: þæra
synd eahta, þæsðe hig gylpað gelome, & ymbe cyrtenlice sprecað.
 114.15. On þam dæge beoð þreohund dælas & syxtig.
 114.16. <foreign>Partes a partitione circuli zodiaci uocantur</foreign>: for
þære todælednysse dælas synt gecwedene, þe beoð on þam circule
þe ys <foreign>zodiacus</foreign> geciged, oððe <foreign>horoscopus</foreign>, oððe <foreign>sideralis</foreign>,
oððe <foreign>signifer</foreign> oððe <foreign>Mazaroth</foreign>.
 114.20. <foreign>Zodiacus</foreign> ys se circul genemned þe þa twelf tacna
geondscriðað; & <foreign>horoscopus</foreign>, he ys geciged for þæra tida ryne,
þe seo sunne þurhfærð þone circul; & <foreign>sideralis</foreign> he hatte,
forþan þa tunglan hine wundorlice geondfarað; & <foreign>Signifer</foreign> he ys
geclypod, forþan þa twelf tacna hine þurhsmugað; <foreign>Mazaroth</foreign> hatton þa
twelf tacna þe geondfarað þæne circul.
 114.26. Heræfter we wyllað þisne circul amearkian, þæt
se uplendiscea preost wite his naman & þara twelf tacna.
 114.28. Him mæg beon þe glædre his heorte, þe he sum
þing herof undergyte.
 114.30. Ðes circul stent on þrym hund dælum & fif &
syxtig, & ys on twelf todæled, þæt ys, on twelf tacnum.
 116.1. & seo sunne wunað on ælcum tacne þrittig daga
& tyn tida & healfe tid, swa hyt awriten ys on Lyden: <foreign>Sol moratur in
unoquoque signo tricenis diebus ac denis horis et dimidia</foreign>.
 116.4. Twelf siðon þrittig beoð þreo hundred & syxtig.
 116.5. On þam twelf siðon tyn tidum & twelf siðon
þære healfre tide beoð up asprungen fif dagas & syx tida.
 116.7. Of þissum syx tidum wihst an dæg binnan feower wintrum,
swa we hyt her amearcod habbað.
 116.9. Her ys <foreign>zodiacus</foreign> synewealt amearcod, & þæra twelf
tacna naman, & þærto hu fela dagas & hu fela tida seo sunne
wunað on ælcum tacne.
 116.12. Her wiðufan we geswutelodon þæt on þam dæge
wæron dælas: nu gecyðað we þæt on þam dæge beoð nigon
hund & syxtig <foreign>momenta</foreign>.
 116.14. <foreign>Momemtum</foreign> ys gewyss stow þære sunnan on heofenum.
 116.15. Þonne he byð feowertig siðon gegaderod, þonne
gefylleð he ane tid; & he ys gecweden for þæra tungla hwætnysse
<foreign>momentum</foreign>, þæt ys styrung, & on Lyden <foreign>a motu siderum</foreign>.
 116.19. Se dæg hæfð <foreign>ostenta</foreign> an þusend & feower
hundred & feowertig.
 116.20. <foreign>Ostentum</foreign> ys se syxteoðan dæl anre tide, & he
hæfð on him þreohund & syx & hundseofontig <foreign>atomos</foreign>.
 116.23. Se an dæg hæfð feower & twentig tida, & syx
& hundnigontig prican & <foreign>minuta</foreign> twa hundred & feowertig, &
þreohund dælas & syxtig, & <foreign>momenta</foreign> nigon hundred & syxtig,
& <foreign>ostenta</foreign> an þusend & feowertig & feower hundred, &
<foreign>atomos</foreign> fifhund þusend & feowertig þusend & an þusend &
feowertig & feower hundred.
 116.28. Ic wene, la uplendisca preost, þæt þu nyte hwæt
beo <foreign>atomos</foreign>, ac ic wylle þe þises wordes gescead gecyðan.
 116.31. <foreign>Tomos</foreign> on Grecisc on Lyden ys gereht <foreign>diuisio</foreign>, & on
Englisc todælednyss; & <foreign>atomos</foreign> on Grecisc on Lyden <foreign>indiuisio</foreign>,
þæt ys untodælednyss.
 118.1. Fif untodælednyssa hiw synt: an bið on lichaman,
oðer on þære sunnan, þridde on þam gebede, þæt ys on boclicum
cræfte.
 118.3. Se læsta dæl on þam stæfgefege ys <foreign>littera</foreign>.
 118.4. Þonne we sumne dæl todælað on þære spræce
oððe on þam gebede, þonne todælon we ærest þa syllabas, swylce
ic þus cweðe: <foreign>O Tite tute Tati tibi tanto tyranne tulisti</foreign>; &
syððan þæt stæfgefeg on þam stafum.
 118.8. Se stæf ne mæg beon todæled.
 118.10. Eac þes <foreign>atomos</foreign> byð on þam getele, swylce ic
cweðe þam preoste þas þing to bysne: þæt lice getæl hyt mæg
becuman to þam þusende, & gif hyt byð todæled hyt mæg cuman to
þære annysse, þæt hyt ne mæg nan man todælan.
 118.14. Swylce ic þis þe do to bisne: feower & syxtig, gif
hig beoð todæled, þonne byð se an dæl twa & <foreign>xxxtig</foreign>.
 118.16. Todæl þa twa & <foreign>xxxtig</foreign>, & se an dæl
byð/ syxtyne.
 118.17. Todæl þa syxtyne; þonne byð se an dæl eahta.
 118.18. Todæl þa eahta; þonne beoð þær feower to
lafe.
 118.19. Todæl þa feower, þonne beoð þær twa to lafe.
 118.20. Todæl þa twa; þonne byð an to lafe; þæt ys
untodallic.
 118.21. <foreign>Atomos</foreign> ys on ðære tide, þonne þu todælst
þæne dæg oððe þa tide þurh þa punctas þæt þu cymst to
swa lytlum þinge, þæt þu ne miht natoþæshwon hyt todælan, swa
ys seo brachwil on þæs mannes eagan; heo ys soðes <foreign>atomus</foreign> on þissum
cræfte.
 118.26. Nu we wyllað ymbe þa todælednysse wurdlian.
 118.27. Feowertyne todælednyssa synd on þam dæge, þa synd
þus genemde: <foreign>Atomos</foreign> ys þæt læste getæl, þæt rimcræftige
men oðerhwile hatað for his gehwætnysse <foreign>momentum</foreign>, oððe <foreign>punctum</foreign>,
forþan hyt ys swa lytel þæt man hyt ne mæg todælan.
 120.2. Oðer todælednyss hatte <foreign>momentum</foreign>; þridde <foreign>minutum</foreign>;
feorðe <foreign>punctus id est prica</foreign>, fifte <foreign>hora id est tid</foreign>, syxte <foreign>quadrans</foreign>
feorðling, seofoðe <foreign>dies</foreign> dæg, eahtoðe <foreign>ebdomada</foreign> wucu, nigoða
<foreign>mensis</foreign> monð, teoða <foreign>triformis uicissitudo</foreign> þryfeald gewrixl,endlyfta
<foreign>annus</foreign> gear, twelfta <foreign>etas</foreign>, þrytteoða <foreign>seculum</foreign>, feowerteoða <foreign>mundus</foreign>.
 120.8. Heræfter we wyllað þas þing mid sceortre race
oferyrnan.
 120.9. Fifhund & feower & syxtig <foreign>atomi</foreign> gewyrcað an
<foreign>momentum</foreign>; feower <foreign>momenta</foreign> gefyllað <foreign>minutum</foreign>, & twegen <foreign>minuta</foreign> &
healf gewyrcað anne prican, & feower prican gewyrceað ane tid on
þære sunnan ryne, & syx tida wyrcað anne fyrðling, & feower
fyrðlingas wyrcað anne dæg, & seofon dagas ane wucan.
 120.17. Seo wucu on Grecisc hatte <foreign>ebdomada</foreign> & on Lyden
<foreign>septimana</foreign>.
 120.18. Seofon daga ryne ys seo wucu, & feower wucan wyrcað
anne monð, & þry monðas wyrcað þryfeald gewrixlunge þæra
feower timan, þæt ys lengtenis & sumoris & hærfestis &
wintres, þæt heora ælc hæfð þry monðas.
 120.22. Þas feower timan gefyllað twelf monðas.
 120.23. & feower ger gewyrcað þæt <foreign>bissextimel</foreign> ger,
& fiftyne gear gewyrcað þone circul þe hatte <foreign>Indictionalem</foreign>;
þæt/ iunge preostas ne mihton næfre aredian, forþam þe hyt ys
uneaðe cuð þam ealdum witum.
 120.27. Nigontyne gear wyrcað þæne circul, þe wise witan
hatað <foreign>decennouenalem</foreign>.
 120.28. Eallswa eac nygontyne gear gefyllað þone circul þe
uðwitan hatað <foreign>lunarem</foreign>.
 122.1. Eahta & twentig gear gefyllað þæne circul þe ys
genemned <foreign>solaris</foreign>.
 122.3. <foreign>Aetas</foreign> man hæt ealne þisre worulde ryne.
 122.4. <foreign>Seculum</foreign> man hæt ealne þæne fæc fram frymðe
þisre worulde oð hyre ende, & <foreign>mundus</foreign> ys gehaten eall þæt ys
betweox heofenum & eorðan & on þære sæ.
 122.7. <foreign>De Sole</foreign>.
 122.8. Be þære sunnan cweðe we þus: ðonne heo up arist,
þonne wyrcð heo dæg; þonne heo nyðer byð astigen, þonne bringð
heo þa niht, swa sum wita be hyre gyddode: <foreign>Nam dies est sol super terras:
nox est sol sub terras</foreign>.
 122.12. Se dæg hæfð þreo todælednyssa: seo forme hatte
<foreign>mane</foreign>, þæt ys ærnemerigen, & seo oðer ys gecweden <foreign>meridies</foreign>,
& seo þridde ys geciged <foreign>suppremum</foreign>, þæt ys on æfen oððe seo
ytemeste tid.
 122.16. Nu be þære nihte uton sum þing her uparæran.
 122.16. Heo ys gesett manncynne to reste, & þæt þa
nytenu þe þæs dæges leoht ne magon geþolian, þæt hig on niht
heom mete gestrynon.
 122.19. Seo niht hafað seofon todælednyssa: <foreign>crepusculum</foreign> ys
seo forme, þæt ys æfengloma; oðer ys <foreign>uesperum</foreign>, þæt ys æfen
oððe hrepsung; þridde <foreign>conticinium</foreign>, þæt ys switima oððe
salnysse timan; feorðe <foreign>intempestiuum</foreign>, þæt ys midniht oððe
unworclic tima; fifte <foreign>gallicinium</foreign>, þæt ys hancred; þonne sceolon gode
munecas arisan & Gode singan; syxte <foreign>matutinum uel aurora</foreign>, þæt ys
dægred; þonne eac gewuniað þa syfre Godes þegnas mid mode &
stefne God to wurðian & <foreign>Benedictus Dominus</foreign> bliðelice upahebban; seo
seofoðe ys þære nihte todælednyss <foreign>diluculum</foreign> geciged, þæt ys
ærnemergen betwux dægrede & þære sunnan uppgange.
 124.5. Seo sunne æfre byð yrnende ymbe þas eorðan, &
eall swa leohte heo scinð under þære eorðan on middre nihte, swa heo
deð bufan eorðan on middæge.
 124.7. On þa healfe þe heo scinð þær byð dæg; &
on þa healfe þe heo ne scinð þær byð niht.
 124.9. Æfre byð on sumere sidan þære eorðan dæg,
& on sumere sidan niht.
 124.10. Se dæg from þissere worulde frymðe forestop þa
niht eall oð Cristes æriste; ac syððan He þa niht gewuldrode mid His
æriste, heo forestop þæne dæg.
 124.13. On þam dæge ys seo forme tid <foreign>prima</foreign> gehaten: on
þære sceolon gemearcode cnihtas geornlice to Gode clypian & þa syx
tida bliðelice wurðian mid sealmsange Godes lof upahebbende, swa se haliga
wer Ambrosius iu dagum cwæð: <foreign>Iam lucis orto sidere</foreign>.
 124.19. Nu we sceolon, cwæð se getyddosta biscop, biddan
þone godan leohtes ordfruman eaðmodlice swyðe, þæt He us gescylde on
dægðerlicum dædum wið hefigum synnum, þæt we ne gefremmon gylta
ænigne, ac þæt þonne se dæg gewit & seo niht onsihð to
werium mankynne syn we clæne beforan þæs ælmihtigan ansyne þurh
lichaman ures hæbbednysse, þæt we geearnion æt Criste sylfum ece
mede & Hine to herianne a butan ende.
 126.1. Hwæt, þa halgan underntid arcebiscopas mid gehadedum
þegnum kyrtenlice wynsumiað & þa æðelan munecas þære tide
lof mid kyrriole & engla lofsange gewurðiað.
 126.4. Hwæt, hig forwel oft þæt lof gelengað, þæt
hig þa syxtan tid wynsumlice geglengað, wilnigende mid þissum þeowdome
cuman to ecum freodome.
 126.7. BE ÐÆS MONÐES TIDVM.
 126.8. An ælpi monð æfter þære sunnan ryne hæfð
seofon hundred tida & twentig, & twa þusend & eahta hundred &
hundeahtatig prican, & <foreign>minuta</foreign> seofon þusend & twahund, &
<foreign>momenta</foreign> twentig þusend & eahta þusend & eahta hundred, &
<foreign>ostenta</foreign> þreo & feowertig þusenda & twa hundred, & <foreign>atomos</foreign>
anhund þusenda & hundteontig siðon syxtig þusenda.
 126.14. Þis sy gewurdlud vel gesprecen be anum monðe.
 126.15. BE ÐÆS GEARES TIDVM.
 126.16. <foreign>Annus solaris</foreign> hæfð þreohund daga & fif &
syxtig/, & twa & fiftig wucena, & twelf monðas.
 126.17. & soðlice þæt ger hæfð eahta þusend tida
& seofonhund tida & syx & syxtig, & fif & þrittig
þusend prican & an hundred & hundnigontig, & <foreign>minuta</foreign>
hundeahtatig þusend & seofon þusenda & syx hundred & syxtig,
& <foreign>momenta</foreign> þreohund þusenda & fiftig & syx hund &
feowertig, & <foreign>ostenta</foreign> fifhund þusend & fif & twentig þusend
& nigonhund & syxtig, & <foreign>atomos</foreign> anhund þusend & hundteontig
siðon tyn þusend & nigon siðon hundteontig þusend & þusend
siðon þusend & nigonhund þusenda & an & þrittig þusend
& syxtig.
 128.1. BE ÞÆRE SVNNAN.
 128.2. <foreign>Sol</foreign>, þæt ys sunne, ys gecweden forþon heo ana
scinð swyðust betwux eallum tunglum, & se mona ys <foreign>luna</foreign> uel <foreign>Lucina</foreign>
on Lyden geciged, swa se þeodwita Virgilius cwæð: <foreign>Casta, faue,
Lucina</foreign>.
 128.7. Þa steorran synt gecweden þurh heora stede, forðon hig
synd fæste on þære heofene.
 128.8. Þæt manega menn geseoð feallan of þære heofone
swylce hyt syn steorran hyt beoð spearcan of þam rodere þurh þæs
windes blæs, þe þænne swyðlice þe heannyssa þæs roderes
secð/ mid his þodenum.
 128.12. Þa steorran, þe man hæt <foreign>planete</foreign> on Lyden & on
Grecisc synd gecweden <foreign>apo tes planes, hoc est ab errore</foreign>; & oðre
hwile hig beoð on eastende þære heofone, swa sunne byð dæghwamlice;
& se mona gelome geondscrið þæne circul þe hatte <foreign>zodiacus</foreign>.
 128.17. Eall swa deð se steorra þe hatte <foreign>Veneris</foreign>, & eac
<foreign>Mercurius</foreign>: þæt ylce we cweðað be þam steorran þe hatte <foreign>Martis</foreign>,
& eac be þam þe ys <foreign>Iouis</foreign> geciged.
 128.19. <foreign>Saturnus</foreign> ys se yfemesta; he geyrnð his ryne binnan
þrittigum wintrum; & se oðer ys geciged <foreign>Faeton</foreign> oððe <foreign>Iouis</foreign>;
twelf wintrum he geyrnð his ryne: & se þridda, þe hatte <foreign>Vesper</foreign>
oððe <foreign>Martis</foreign>, he gefærð his ryne binnan twam wintrum.
 128.24. Seo sunne ys onmiddan þissum tacnum gesett, & heo
geyrnð hyre ryne binnan eahta & twentigum wintrum.
 128.26. Þæræfter on þam circule Lucifer uparist,
þæne sume uðwitan hatað <foreign>Candidum</foreign>.
 128.27. He yrnð nigon ger hys ryne: he ys <foreign>Veneris</foreign> gehaten: he
scinð ealra steorrena beorhtost.
 130.2. Mercurius yrnð twentig wintra his ryne.
 130.3. <foreign>Luna</foreign>, þæt ys mona: he geondscrið hys ryne binnan
nigontyne wintrum.
 130.5. Iu dagum Romani & eac Angli gehalgedon on þisra tungla
gemynde heora dagas; & þæne forman dæg hig heton Sunnandæg,
forþan heo ys ealra tungla wlitegost; & se dæg wæs ealra daga
fyrmest on heora dagum, & nu ys on urum timan, Gode lof, ealles.
 130.9. Þone oðerne dæg hig heton Monandæg, forþon he ys
beorhtost æfter þære sunnan.
 130.11. Ðæne þriddan <foreign>Marte</foreign> hig getealdon, & þone
feorðan <foreign>Mercurio</foreign>, & þone fiftan <foreign>Ioue</foreign>, & þone syxtan <foreign>Venere</foreign>
& þone seofeðan <foreign>Saturnus</foreign>.
 130.14. Hig wendon, ure yldran, þæt hig hæfdon gast of
þære sunnan, & lichaman of þam monan, & andgyt of <foreign>Mercurio</foreign>,
& of <foreign>Venere</foreign> lust, & blod of <foreign>Marte</foreign>, & gemetgunge of <foreign>Ioue</foreign> &
wætan of <foreign>Saturno</foreign>.
 130.17. Swylc wæs hwilon ealdra witan ungewitt: Gode lof
þæt iunge þæne dwolscipe forhicgað.
 130.20. Þæs Sunnandæges nama wæs of þære sunnan;
& þæs Monandæges of þam monan; & Tiwesdæges of <foreign>Marte,
Iouis</foreign> sunu, þæs scyndles; & Wodnesdæges of <foreign>Mercurio, Maia</foreign> sunu;
& þunresdæg of <foreign>Ioue, Saturnus</foreign> sunu; & Sæternesdæg of
<foreign>Saturno, Iouis</foreign> fæder.
 130.24. Ac se arwurða biscop Siluester þisra daga naman awende
on <foreign>feriam</foreign>; & cwæð þæt se Sunnandæg wære Godesdæg &
gecigde/ hyt þæne forman dæg; & þone Monandæg <foreign>feriam
secundam</foreign>, þæt byð se oðer restedæg; & ealle þa oðre he
genemde swa we hig on Lyden cigeað.
 132.1. An steorra ys genemned <foreign>cometa</foreign>.
 132.1. Þonne he ætywð, þonne getacnað he hungor oððe
cwealm oððe gefeoht oððe tostencednyss þæs eardes oððe
egeslice windas.
 132.4. Manega þing we mihton of þeodwitena gesetnysse herto
geicean; ac forþan þe we witon þæt þas þing þincað clericum
& uplendiscum preostum genoh mænigfealde, nu wille we ure spræce
awendan to þam iungum munecum þe heora cildhad habbað abisgod on
cræftigum bocum.
 132.9. Swylce ic of manegum feawa hrepige: hig habbað ascrutnod
Serium & Priscianum, & þurhsmogun Catus cwydas þæs calwan esnes,
& Bedan gesetnysse þæs arwurðan boceres.
 132.12. Nu þyrst heom þearle swyðe to þissum cræfte,
þæsðe we wenað.
 132.13. Nu we heora willan cunnon, we þenceað heom þæne
burnan to ætywanne, þe hig magon halwendne tige of drincan, & eac
oðrum fægere lare & lafe forlætan.
 132.17. We gesetton on þissum <foreign>enchiridion</foreign>, þæt ys
<foreign>manualis</foreign> on Lyden & handboc on Englisc, manega þing ymbe gerimcræft,
forþon we woldon þæt iunge men mihton þe leohtlicor þæt Lyden
ongitan & wið ealde preostas ymbe þas þing þe rumlicor sprecan,
& we woldon þæt þas word heom wurdon cuðe, forþon hig synd mid
myclum geswince mancynne geswutelode.
 132.24. Heræfter we þencað iunge mynstermen to gegretanne
& mid twyfealdum este gefrefrian, þæt synt mid þam Easterlicum
gerenum, & mid eallum þam þingum þe behefuste synt þærto to
witanne ægðer ge on circulum ge on twelf bredun, þe þa þeodwitan
þærto amearcodon.
 132.29. We byddað þa boceras & þa getydde weras, þe
þas þing fulfremedlice cunnon, þæt heom hefelice ne þincen þas
þing þe we medomlice iungum cnihtum gesettað & sendað.
 132.32. We habbað on gastlicum gewritum oft gehyred, þæt us
ys beboden þæt we lufian urne Drihten, & ure nextan swa swa us sylfe;
forþon we doð þas þing & na for ydelum gylpe.
 134.6. <foreign>INCIPIT TERTIA PARS</foreign>.
 134.7. <foreign>Pasca</foreign> ys Ebreisc nama, & he getacnað oferfæreld.
 134.8. God ælmightig ferde on Egiptena lande hi sleande &
alysende Israela bearn.
 134.9. Hyt ys gerædd þæt Moyses lærde þæt folc
þurh Godes bebod, & þus wordum mælde: þes monð ys se forma
monð on þæs geares monðum.
 134.12. On þam teoðan dæge þisses monðes, nime
æghwylc hiwræden of ælcum huse an lamb, & gif þær beon læs
manna þonne þæt lamb mæge fretan, þonne nyme he hys neahgebur, þe
him gehendost sy, þæt he mæge þæt lamb clænlice fretan.
 134.16. Hyt sceal beon hwites hiwes oððe butan womme hecyn,
& anes geares eald.
 134.17. Æfter þam ylcan gewunan, nymað þæt hecyn, &
healdað hyt þæt se mona beo feowertyne nihta eald, & offrige hyt
syððan eall seo menio Israela bearna on æfen, & nimon of þam
blode, & do on ægðrum gedyrum & on þam oferslege, þær hig
þæt lamb inne eton: & on þære nihte eton hig þæt flæsc,
& þæt beo gebræd on fyre: & eton hig þeorfne hlaf mid grenum
lactucum.
 134.24. Ne ete ge hreaw þæt lamb, ne gesoden on wætere, ac
on fyre gebræd; þæt heafod mid þam fotum & þæt inneweard
forswelgað, & ne tobrece ge nan ban, & ne belæfe þær nan
þing oð ærnemerigen.
 134.28. Gif þær hwæt beo to lafe, þæt ge
forbærnon.
 134.28. Ete ge þus þæt lamb: ymbgyrdað eowre lendena,
& habbað eowre scos on eowrum fotum, & stafas on eowrum handum; &
etað ofestlice: <foreign>est enim Phase, id est transitus, Domini</foreign>: hyt ys witodlice
Godes færeld.
 136.4. Nu we þas þing habbað sceortlice gebreued æfter
þære ealdan ægesetnysse, hyt ys mycel þearf þæt we hig smealice
apinsion æfter þam dihte, þe þa fulfremede trahtneras þurh þæs
Halgan Gastes gife hyt asmeadon.
 136.8. Vton nu, la arwurðan gebroðro, us gegearwian þis lamb
to etanne.
 136.9. We synt Abrahames bearn, & eac Israeles, his sunu sunu,
bearn we synt getealde.
 136.10. Israel ys gereht on Lyden <foreign>uidens Deum</foreign>, & on Englisc
God geseonde.
 136.12. Þæt gewrit cwyð þæt man sceal witan mid fullum
gesceade hwær beo þæt angin þæs forman monðes, þæt ys on
Lyden <foreign>prima incensio lune Pascalis</foreign>.
 136.14. Ælc preost sceal witan þæt æfter <foreign>viii id
Martius</foreign>, locahwær beo se mona niwe, þæt he gebyrað to þære
Easterlican tide; & þæt he mot understandan mid deoplicum mode,
þæt he gyme æfter <foreign>xii kl Aprelis</foreign> hwær beo se mona feowertyne nihta
eald, & wite eac þæt he byð þæt gemære þæs termenes
Pasche.
 136.20. Gyf he byð on Sunnandæg <foreign>luna xiiii</foreign>, þænne
anbydie we þæt se oðer Sunnandæg cymð; gif he byð on
þunresdæg, þonne do we þæt ylce.
 136.23. Se Easterlica freolsdæg ne mæg næfre beon ær
<foreign>xima kl Aprelis</foreign>, ne lator þonne <foreign>vii kl Mai</foreign>.
 136.25. Ðæs forman monðes angin ys to witanne fram <foreign>viii id
Martii</foreign> oð <foreign>nonas Aprelis</foreign>, & se <foreign>terminus</foreign>, þæt ys <foreign>xiiii. luna</foreign>,
ys to ascrutnianne fram <foreign>xii kl Aprelis</foreign>, þæt ys, fram þære emnihte,
þe on Lyden <foreign>equinoctium</foreign> genemned ys.
 136.29. Heo ys <foreign>uernale</foreign> gehaten, þæt ys seo lengtenlice
emniht.
 136.30. Se Easterlica freolsdæg ys to secanne fram <foreign>xi kl
Aprelis</foreign> eall oð <foreign>vii kl Mai</foreign>.
 138.1. Þæs Easterlican dæges mona, he ne mæg beon
læssa, þæt ys geongra, þonne <foreign>xv</foreign>, ne yldra þonne <foreign>xxi</foreign>.
 138.3. Ðas feower þing synt preostum to witanne, forþon þes
weg ys kynelic, & he nys na wyrðe þæt man fram him gecyrre naðer
ne on þa wynstran healfe ne on þa swyðran.
 138.7. Iudagum se wurðfulla biscop Theophilus, Alexandrige
mægðe, wrat ænne pistol, & asende hine þam yldran Theodosio
casere, þus cweðende.
 138.10. Hyt gedafenað, la wynsuma hlaford, gif <foreign>quartadecima
luna</foreign>, þæt ys se <foreign>terminus</foreign>, byð on Sunnandæg, þæt we anbidion
mid þam Easterlican dæge þæt se oðer Sunnandæg cume eallum
Cristenum folce to blisse, swa hyt getimað on þam eahtoðan geare, þonne
se termen byð: <foreign>quattuordene cubant in quadris</foreign>.
 138.17. Seo ræding cwyð þæt we sceolon niman þæt
lamb þonne se mona beo tyn nihta eald, & na þænne his leoht beo
ærest on weaxunge oððe up asprungen, ac þonne he beo full & his
leoma ealne middaneard oferscine.
 138.20. Þæs lambes flæsc we ne sceolon etan ofereall, ac on
anum huse, þæt ys on cyrican we sceolon ures Drihtnes lichaman & blod
mid myclum geleafan abyrgan.
 138.23. Þa þe butan geleafan þærto gað, hig ne
þicgeað þæs lambes flæsc, þe soð Crist ys, ac þæs dracan,
þe wæs geseald þam blacan folce to mete, þæt ys þam synfullum.
 138.27. Hyt cwyð þæt man sceal don þæt ylce ymbe
þæt tyccen.
 138.28. Se ðe hine sylfne þurh Godes mihta geclænsað, he
ytt þæs lambes flæsc; & þam synfullum byð þæt tyccen
ofslagen to þicgeanne, & gif he fullice gecyrð, on þam oðrum
monðe he mæg wyrcan Cristes Eastron & etan, swa se apostol cwyð,
<foreign>azima</foreign>, þæt ys þeorfhlaf, mid syfernysse & soðfæstnysse.
 138.33. La mynsterman, wylt þu witan hwæt þis tacnað?
 140.1. Sprec þæt soð sy & syfre beo & þæt þe
fremige, þonne ytst ðu <foreign>azima</foreign>, þæt ys hwit hlaf þære sifernysse
& þære soðfæstnysse.
 140.4. Ne wanda þu for þam welian þe ma þe for þam
wreccan; þeah he sy rice, þeah he sy æðelboren, gif he agylte, þrea
hine; þonne ytst ðu þine Eastrun mid grenum lactucum mid biternysse.
 140.7. Þæt wat eall ceorlisc folc þæt grene lactucas
beoð bitere, swa synt þa rican men to þreagenne.
 140.9. We sceolon etan þæs lambes heafod & his fet &
þa smalan þearmas; þæt ys þæt we sceolon gelyfan þæt God
ælmihtig wæs aa & ys & æfre byð; swa Iohannes cwyð: <foreign>In
principio erat Verbum, et Verbum erat apud Deum, et Deus erat Verbum</foreign>.
 140.13. Heræfter uton don, swa us beboden ys: ymbgyrde we ure
lendena mid clænnysse, & beon ure fet gesceode mid þære sybbe
bodunge, & ure stafas syn on urum handum to sleanne þa wyrmas, & eac
þa næddran, gif hig wyð us wyllað winnan oððe us derian.
 140.18. Hwæt synt þa wyrmas buton lyðre men &
geflitgeorne & Godes fynd & heora agenra sawla forwyrd?
 140.20. Hwæt seo ræding cwyð wel gehende þam ende, hyt ys
to gymanne: <foreign>Comedetis festinantes</foreign>.
 140.22. Heo lærð þæt we efstende eton.
 140.22. Vndergytað ge iunge & eac ealde þæt eow myngað
þis gewrit cweðende <foreign>festinantes</foreign>, þæt ys fefstende.
 140.24. Efstende we sceolon etan ure Easterlican blisse &
ofstlice we sceolon, & eac caflice, Godes bebodu healdan & gefyllan.
 140.26. We witon þæt we magon & moton todæg wel don; ac
we nyton hwæðer we moton to morgen.
 140.28. Forþon we sceolon efestan þas Easterlican þing to
asmeagenne & to gehealdanne, þæt we magon cuman to þam Easterlican
dæge þe aa byð mid fullum glædscipe & wynsumnysse & ecere
blisse.
 142.1. Her us ys geboden, þæt we eton lactucas & þy
syngrene & <foreign>azimos panes</foreign>, þæt synt þeorfe hlafas.
 142.2. Se ytt þeorfne hlaf, þe rihte weorc begæð butan
idelum gylpe, & mildheorte beboda deð butan þære synne
gemengednysse.
 142.5. Þeos foresprecene ræding cwyð: <foreign>Non comedetis ex eo
crudum quid nec coctum aqua</foreign>: Ne ete ge nan þing hreaw of him, þæt ys of
þam lambe, ne gesoden on wætere.
 142.8. Ælc þæra þe wyle þa Easterlican blisse
mærsian, ne sceal he naðer ne þæs lambes flæsc hreaw etan ne
gesoden, ac gebræd; þæt ys þæt he ne sceal þurh menniscnysse
wisdom þurhscriðan þa halgan flæscennysse ures Drihtnes, ne on Him
gelyfan, swylce He sy anfeald man, buton His godcundnysse; ac we sceolon
gelyfan þæt He ys soð man & soðlice soð God on þære
þrynnysse, þæt ys <foreign>Pater et Filius et Spiritus Sanctus</foreign>.
 142.16. Se Fæder & se Sunu & se Halga Gast ys an God on
ecre þrynnysse & on soðre Annysse.
 142.18. Nu we habbað medomlice þas þing gehrepod, hyt
þingð us gefædlic þing þæt we rumlicor þas gerenu atrahtnion.
 142.20. Ærest man asmeað þæs huses stede, & eac man
þæt timber beheawð, & þa syllan fægere gefegð & þa
beamas gelegð & þa ræftras to þære fyrste gefæstnað &
mid cantlum underwriðað, & syððan þæt hus wynsumlice
gefrætwað.
 142.24. Þas þing we cweðað ymbe þære Easterlican tide,
þe we þencað mid soðre race geglengan.
 142.26. Hwæt, seo clæne beo forwel oft wide & side
fægere blosman gegret swa lange, þæt hyre þa ruwan þeoh wurðað
swyðe gehefegode; & hig grimme windas gemetað & þa wreccan
geswencað, þæt heo earfoðlice cyððe, gegrapað.
 144.1. Syððan heo dollice hyre cynesetl gestihð, heo wyrð
glædlice on hyre heortan tobæd, þæt heo ne murnð leoflic leoð to
drymanne.
 144.4. Swa gedafenað esnum þam orpedan, þonne he god weorc
ongynð, þæt he þæt geornlice beswynce, þeah hine deofol mid his
lymum wylle gedreccan, & mid barspere beotige to ofsticianne.
 144.7. Selust huru þinga, la broðer min, ys to witanne, swa we
herbufan gepricodon, hwær se forman monð cume to mankynne, & æfter
þære emnihte þæt þu gyme mid gleawscipe þæs monan ylde &
þære þriddan wucan on þam monðe & þæs Sunnandæges
æfter feowertynum nihtum ealdum monan, & þæt se mona ne beo on
Easterdæg na geongra þonne fiftyne niht, ne yldra þonne an &
twentig.
 144.14. Theophilus hæfð gesett þæt on <foreign>xiiii lunam</foreign>
wæs se Hælend belæwed, & on <foreign>xv luna</foreign> ahangen, & þy
þryddan dæge He aras of deaðe.
 144.18. Heræfter synt amearkode þa feower gesceadwisnyssa ymbe
þæne forman monoð, & ymbe þæne termen, þæt ys <foreign>luna xiiii</foreign>
& ymbe þæne Easterdæg, & þæs dæges monan.
 144.21. On Easterdæg ne mæg se mona beon iungra þonne <foreign>xi</foreign>
ne yldra þonne <foreign>xxi</foreign>.
 144.21. Gyf hwylc man hyt on oðer wisan gedeð, he fleardað to
gewisse.
 144.22. Se mona on <foreign>Septuagessima</foreign> ne mæg beon læssa þonne
endlufon nihta eald, ne mara þonne seofontyne nihta eald.
 144.24. Se mona on lengtene ne mæg beon iungra þonne þreora
nihta eald, ne yldra þonne nigon nihta.
 144.25. Se mona on Easterdæg ne mæg beon iungra þonne
fiftyne nihta, ne yldra þonne an & <foreign>xxtig</foreign>.
 144.27. Se mona on Gangdagum ne mæg beon iungra þonne an &
twentig, ne yldra þonne nigon & <foreign>xxtig</foreign>.
 144.29. Se mona on Pentecosten ne mæg beon iungra þonne fif
nihta, ne yldra þonne endlufon.
 144.30. Easterdæg ne mæg beon næfre ær <foreign>xi kl Aprelis</foreign>,
ne æfter <foreign>vii kl Mai</foreign>.
 144.32. Gangdagas ne magon næfre beon ær <foreign>v kl Mai</foreign>, ne
æfter <foreign>ii pridie kl Iunii</foreign>, Pentecosten ne mæg beon ær <foreign>vi id Mai</foreign>, ne
æfter <foreign>idus Iunii</foreign>.
 146.1. <foreign>Septuagessima</foreign> ne mæg beon ær <foreign>xv kl Februarii</foreign>, ne
æfter <foreign>ix kl Martius</foreign>.
 146.3. Lengten ne mæg beon ær <foreign>v id Februarii</foreign>, ne lator
þonne <foreign>ii id Martii</foreign>.
 146.5. Her we amearkyað þæs monan circul þe fehð on
þam seofonteoðan geare on, & geendað on þam <foreign>xvi</foreign>.
 146.7. <foreign>A vii id Ian terminus lxx querendus est per lunam xmam</foreign>;
Fram <foreign>vii id Ianuarii</foreign> ys to secanne <foreign>terminus Septuagessime</foreign> þurh <foreign>x</foreign>
nihta/ ealdne monan.
 146.11. <foreign>A v kl Febr xl terminus querendus est per lunam ii</foreign>; Fram
<foreign>v kl Februarii</foreign> lengtenes <foreign>terminus</foreign> ys to secanne þurh twegra nihta ealdne
monan.
 146.16. <foreign>A v id Mart terminus Pascalis querendus est per lunam
quartam decimam</foreign>; Fram <foreign>v id Martii</foreign> ys to secanne <foreign>terminus Pasce</foreign> þurh
feowertyne nihta ealdne monan.
 146.21. <foreign>A xvii kl Mai terminus Rogationum querendus est per lunam
xv</foreign>; Fram <foreign>xvii kl Mai</foreign> ys to secanne Gangdaga termen þurh þæs monan
ylde, þe sceal beon twentig nihta eald.
 146.27. La orpeda cleric, gif þu wylle witan þa <foreign>terminos</foreign>,
þe we ymbe spræcon, wite hwylc ger hyt sy þæs monan circules
þæt man hæt <foreign>lunaris</foreign>; & þonne þu þæt wite, þonne tell
þu swa fela daga <foreign>a vii id Ianuarii</foreign> swa þær gewriten synt, swylce ic
þus cweðe: þæs forman geares, þæt ys <foreign>xus viius</foreign>, tel syx &
twentig fram <foreign>vii id Ian</foreign>.
 146.33. Þæt we be þissum cweðað, undergytað be eallum
þam oðrum terminum.
 146.35. Þonne þu cymst to <foreign>kl Februarii</foreign>, þonne byð
þær se <foreign>terminus</foreign>.
 146.37. Ymbe þæne circul þe ys genemned <foreign>Paschalis</foreign>,
oððe on Grecisc <foreign>enneakedekerida</foreign>, oððe on Lyden <foreign>decennouennalis</foreign>, we
beotedon ymbe to sprecanne.
 146.39. Nu gelustfullað us þam preostum hyt to gekyðanne hwig
he sy <foreign>Pascalis</foreign> geciged.
 148.2. He ys <foreign>Pascalis</foreign> geciged, forþon he ætywð ælce
geare þære Easterlican tide monð, & on Lyden he ys geciged on þrym
awemmedum dælum, þæsðe boceras secgað, þæt ys of <foreign>decem &
nouem & annalis</foreign>.
 148.5. Ðes circul ys todæled on twa, þæt ys on <foreign>ocdoade
& endekade</foreign> on Grecisc, & on Lyden he ys todæled <foreign>in octo et
undecim</foreign>, þæt ys on Englisc on eahta & endlufon.
 148.8. On þam eahta gearum beoð þreo gear <foreign>embolismi</foreign>, &
fif <foreign>communes</foreign>.
 148.10. Þas þing we geswutelodon on þam oðrum dæle
þisses weorces, & gyt we hig willað hrepian.
 148.11. Þa endlufon gear habbað feower <foreign>embolismus</foreign> &
seofon <foreign>communes</foreign>, swa we wyllað þas þing openlice geswutelian þonne we
heræfter þone circul amearkyað.
 148.15. Ic hate gewitan fram me þa meremen, þe synt sirene
geciged, & eac þa <foreign>Castalidas nymphas</foreign>, þæt synt dunylfa, þa þe
wunedon on Elicona þære dune; & ic wylle þæt <foreign>mater solis, mater
Apollonis & Diane, Latona</foreign> þære sunnan moder & Apollonis &
Diane, fram me gewiten, þe Delo akende, þæsðe ealde swæmas
gecyddon; & ic hopige þæt cherubin se mæra ætwesan wylle, &
of þam upplican weofode mid his gyldenan tange þære gledan spearcan to
minre tungan gebringan, & þæs dumbes muðes æddran æthrinan,
þæt ic forþam mæge <foreign>argute arguto meditamine fari</foreign>, þæt ys
þæt ic mæge gleawlice mid gleawre smeagunge þisne circul on Englisc
awendan.
 150.1. <foreign>Oratio Patris Byrhtferði</foreign>.
 150.2. <foreign>Spritus alme ueni. sine te non diceris umquam; Munera da
lingue, qui das in munere linguas</foreign>; Cum nu, Halig Gast; butan þe ne bist
þu gewurðod; Gyf þine gyfe þære tungan, þe þu gyfst gyfe on
gereorde.
 150.6. Nu we habbað þæne Easterlican circul rihtlice
amearcod, & þa gerena þe him to gebyriað be dæle onem him awriten,
nu gerist hyt to swutelianne mid ealre heortan meagolnysse hwanon he com &
hwa hine gesette.
 150.12. We witon geare þæt þær næs æt ne gediht ne
Virgilius gesetnyss, ne þæs wurðfullan Platonis fandung, oððe
Socratis, his lareowes, smeagung.
 150.14. Ac we prutlice gecyðað uplendiscum preostum þæt we
be þissum circule gerædd habbað.
 150.17. An abbod wæs on Egipta lande, fullfremed on Godes
gesihðe, Pacomuis genemned on naman gefege.
 150.18. He abæd æt þam mihtigan Drihtne mid eallum his
munucheape, þæt he him mildelice gecydde, hwær hyt rihtlicost wære
þæt man þa Easterlican tide mid Godes rihte, þæne Pascan, healdan
sceolde.
 150.22. Him sona of heofena mihte com unasecgendlic myrhð, engla
sum, mid blisse, se þas word geypte, & þæne abbod gegladode, &
þas uers him mid gyldenum stafum awritene on þam handum betæhte, þe
þus wæron on his spræce gedihte: <foreign>None Aprilis norunt quinos</foreign> eall to
þam ende.
 150.30. Nu we hig willað mid trahtnunge her geglengan, &
rihtlice heora gerena kyrtenum preostum gecyðan.
 150.31. <foreign>None (1521) Aprilis</foreign>.
 152.1. <foreign>None</foreign> sceal habban diptongon, þæt ys twyfeald
stæfgefeg, þæsðe boceras secgað.
 152.2. <foreign>Aprilis quasi aperilis dicitur</foreign>.
 152.3. Aprilis ys gecweden swylce he sy openere.
 152.4. On his timan beoð geopenade tryw to blowanne & wyrta
to weaxanne.
 152.5. Þæs forman geares circul on þam nigontyne gearum ys
<foreign>None Aprilis</foreign> genemned, & þy geare byð se mona þy dæges
feowertyne nihta eald, & eallswa he byð on ælc þæra uersa
anginne, þe benyðan þam forman uerse stant.
 152.9. Healfe þa uers gebyriað to þam termene, þæt ys to
þam <foreign>lunam quartam decimam</foreign>, & healfe þæt man findan mæge hwylce
dæge seo mearke, þæt ys se terminus, ga on tun.
 152.12. Þegnas & ceorlas habbað landmearke; hu mycele ma
gerist hyt þæt seo tid hæbbe mearke hwænne heo tosige kyningum &
Cristenum folce to wurðfulre blisse.
 152.15. <foreign>None Aprilis luna xiiii. Norunt, id est, habent, quinque
regulares</foreign>.
 152.16. On nonas Aprilis wæs se termen, & þy geare
wæron fif <foreign>regulares</foreign> & twegen <foreign>concurrentes</foreign>.
 152.18. Doð þas twegen to fifum; þonne beoð þær
seofon, þa getacniað þæt on Saternesdæg wæs se terminus on þam
forman geare <foreign>cycli Decennouennalis</foreign>.
 152.22. Æfter þissum uersum byð þes: <foreign>Octone kalende,
assim depromunt</foreign>.
 152.24. <foreign>Octaua kl Aprilis</foreign> byð <foreign>luna xiiii</foreign>, & þy geare
byð <foreign>as</foreign>, þæt ys an rihting.
 152.25. Doð to þam anum þa <foreign>concurrentes</foreign>, þaþe wæron
feower.
 152.26. Þæt beoð fife.
 152.26. Þa openlice getacniað þæt þy geare wæs se
termen on þunresdæg.
 152.28. Eall þæt we habbað be þissum twam gearum gesæd,
undergitað hyt be eallum þam oðrum.
 152.29. Nimað þas awritenan <foreign>regulares</foreign> & þa
<foreign>concurrentes</foreign>, doð togædere ælce geare, & syððan hig beoð
gesamnode, todælað hig þurh seofon.
 154.2. Gif þær beoð seofon ealra, þonne getacniað hig
þæt se termen byð on Sæternesdæg; gif þær beoð ma, doð
þa seofon aweg: þæt getæl geswutelað, þe þær.
 154.6. Scyte fingres anginne.
 154.6. & on þam oðrum lyðe <foreign>v id</foreign>, & on þam
þriddan <foreign>iiii id</foreign>, & on þam feorðan <foreign>iii id</foreign>, & syððan læt
gan þæt getæl, swa we nu cwædon, þæt þu cume to þæs
læstan fingres nægle; þonne byð þær <foreign>viiii kl Aprilis</foreign>.
 154.10. Nim þonne <foreign>viii</foreign>, & sete hine on þam forman lyðe
þæs þuman; þonne hæfst ðu þær þæs geares termen, swa
þu ær hæfdest þæne forman.
 154.13. Be þam oðrum do þus.
 154.14. Ic wylle, la rædere, þæt þu ne forgyte þæt
ic þe nu secge, ac gemun ðu mid ecum gemynde.
 154.15. Þonne þu þa <foreign>terminos</foreign> aginne to secanne, foh sona on
<foreign>iiii non Aprilis</foreign>, & æfter <foreign>id</foreign> foh on <foreign>xvii kl Aprilis</foreign>, þæt þu
cume to þam termene, þe þu þænne onginst to witanne.
 154.18. & gif <foreign>terminus</foreign> geyrnð on nonas oððe on <foreign>id</foreign>
oððe on <foreign>kl</foreign>, gif he becymð on <foreign>xii</foreign> oððe on <foreign>xi</foreign> oððe on <foreign>x</foreign>
wite þu to soðe þæt se byð on Martio.
 154.21. Gif he becymð on <foreign>xiii</foreign> oððe on <foreign>xiiii</foreign> oððe on
<foreign>xv</foreign>, forþam þas dagas beoð on Martio ær emnihte, wend þe þonne to
Aprili.
 154.23. Þas þing gelimpað þriwa on þam circule, þæt
ys on þam eahtoðan geare, on <foreign>xiiii kl Mai</foreign>, & on þam endlyftan
geare, on <foreign>xvii kl Mai</foreign>, & on þam nigonteoðan geare, þæt ys on
<foreign>xv kl Mai</foreign>, swa Godes engel to Pacomio cwæð: <foreign>Guindene constant, tribus
adepte</foreign>.
 154.29. Nu we wyllað eft fullum mode her gecyðan, hu oft se
Easterlica monð onginð on Martio: ærest on þam oðrum geare, þonne
se termen byð on <foreign>viii kl Aprilis</foreign>, & on þam fiftan, þonne se termen
byð on <foreign>xi kl Aprilis</foreign>, & on þam seofoðan geare, þonne se termen
byð on <foreign>iii kl Aprilis</foreign>, & eft on þam teoðan geare, þonne se termen
byð on <foreign>vi kl Aprilis</foreign>, & eft on þam þrytteoðan, þonne se termen
byð on <foreign>ix kl Aprilis</foreign>, & eft on þam syxteoðan geare, þonne se
termen byð on <foreign>xii kl</foreign>, & eft on þam eahtateoðan geare, þonne se
termen byð on <foreign>quarta kl Aprilis</foreign>.
 156.9. Þas seofon <foreign>termini</foreign> beoð on Martio, & twelf beoð
on Aprili.
 156.11. Gyf þu wylle witan mid gesceadum gerade hwær beo
<foreign>initium</foreign>, þæt ys <foreign>principium</foreign> angin, þæs forman monðes þe
gebyrige to þære Easterlican tide, wite ærest hu fela <foreign>epacte</foreign> beon,
& hu eald se mona beo on <foreign>kl Ianuarii</foreign>.
 156.15. & locahu eald se mona beo þy dæge, swa fela daga
tell þu fram Martius monðes ende upweard, & þonne gemetst ðu butan
facne þæs monðes angin.
 156.17. Nu togeare, þa Brihtferð writere þis awrat, synd
feowertyne epactas, & Ianuarius hæfð nigon rihtinga; þæt beoð
þreo & twentig.
 156.20. Rim, la wynsuma preost, swa fela daga upweard fram <foreign>pridie
kl Aprilis</foreign>, & ic þe secge to gewissum, þonne þu cymst tellende to
<foreign>vii id Martii</foreign>, þonne gemetst ðu þær <foreign>lunam primam</foreign>.
 156.24. On þrim gearum ne mæg þes gleawscipe standan,
þæt ys on þam ytemestan <foreign>embolismo</foreign> on þam eahtoðan geare, and on
þam forman <foreign>embolismo</foreign> on þam endlyftan geare, & on þam ytemestan
<foreign>embolismo</foreign>, on þam nigonteoðan geare.
 156.28. Gif þe lyste þas þing witan mid gewisse, þonne
ræd þu mid gerade þone <foreign>v</foreign> & hundeahtogoðan cwyde on Rabanum.
 156.31. Ða gleawe sægengan wel hig understandað þæt
eorðlice lichaman beoð fulran on weaxendum monan þonne on wanigendum.
 158.1. Eac þa treowa þe beoð aheawene on fullum monan beoð
heardran wið wyrmætan & langferran þonne þaþe beoð on niwum
monan aheawene.
 158.4. Seo sæ & se mona geþwærlæcað heom
betweonan.
 158.5. Æfre hig beoð geferan on wæxende & on wanunge;
& swa swa se mona dæghwamlice feower prican lator arist þonne he dyde
on þam oðrum dæge, swa eac seo sæ symle feower prican oððe fif
lator flowð.
 158.9. Ðonne se mona up arist, þonne onginð seo sæ to
flowanne.
 158.10. Grecas hateð <foreign>malina</foreign> sæflod þonne hyt wixst, &
<foreign>ledon</foreign> þonne hyt wanað; & Beda cwyð, gumena se getiddusta on
Angelcynne, þæt <foreign>malina</foreign> onginð fif dagum ær þam niwan monan, &
eallswa ær þam fullan monan; & <foreign>ledon</foreign>, þæt ys wanung, onginð
on fif nihta ealdum monan, & ægðer þisra nama wyrceað twa gewrixla
binnan þrittigum nihtum.
 158.17. Wel oft eac grammaticeras & rimcræftige þegnas hig
geþwærlæcað.
 158.18. Ða boceras synt <foreign>scribe</foreign> geciged on Lyden: hig gymað to
gebeotes þæra fif stafa, þe synd <foreign>uocales</foreign> geciged.
 158.20. & þær ongen þa rimcræftige men wyrcað heom
fægerne circul of þam fif stafum, & fram Ianuario betæcað æfre
þry dagas anum stæfe.
 158.22. Þonne getimað hyt þæt hig wrixliað twia on anum
monðe & on þam circule fiftyne niht hig onfoð on þære nextan
<foreign>lunan/</foreign>, & on þrittig hig geendiað; & þæra geara getæl
hæfð seo <foreign>tabule</foreign> þe we amearkian willað ægðer ge bufan ge
beneoðan.
 160.2. Hawa þu, estfulla preost, hwylc þisra stafa beo on
dæg oððe hwylc fæcc, & sec þæt ylce heron ægðer ge on
þa wynstran healfe ge on þa swyðran.
 160.4. Warna þe þonne se <foreign>embolismus</foreign> beo, forþon þænne
þry monðas sceolon habban þrittig nihta ealdne monan, swa ic þe wille
nu þis don to wynsumere bysne.
 160.7. Hawa her beneoðan, hwæt ic sette.
 160.9. Ðys ys þæt eahtoðe gear on þam circule <foreign>None
Aprilis</foreign>, & Ianuarius hæfð <foreign>lunam xxvi</foreign> on <foreign>kl</foreign>, & he byð on
<foreign>viii id i</foreign>, & he geendað <foreign>xxix</foreign> on <foreign>iii nonas Februarii</foreign>, & he byð
februarii.
 160.12. Þænne fehð <foreign>luna Martii</foreign> on <foreign>ii non Februarii</foreign> &
geendað <foreign>xxx</foreign> on <foreign>ii non Aprilis</foreign>.
 160.13. Se byð <foreign>embolismus</foreign>, & he ne gebyrað naðor ne to
Martio ne to Aprili, ac he byð <foreign>embolismus</foreign> geciged.
 160.15. Gif se <foreign>bissextus</foreign> byð on geare, & Ianuarius
hæfð þrittig nihta ealdne monan, & se <foreign>embolismus</foreign> byð æfter
þam monðe oððe wiðinnan, oððe on Decembri, swa hyt oft getimað,
& se <foreign>bissextus</foreign> byð þy geare, þænne getimað hyt þæt þry
monðas beoð togædere <foreign>lunam tricessimam</foreign>.
 160.21. Þeos <foreign>tabule</foreign> hæfð Adames naman, & he getacnað
mycele þing, & eac he hæfð feower stafas; þa synt, <foreign>d. e. u. s</foreign>.
 160.23. Ðisra stafa tacna we wyllað on rumran fæce
geswutelian.
 160.25. Gelome we habbað gehrepod ymbe þæs monan ryne, &
we wenað þæt we gegremion iunge men mid swylcum þingum.
 160.27. Nu wylle we heom her amearkian eall gewiss ymbe his ryne.
 160.28. Anre nihte eald monan scynð feower prican, ac we wyllað
secgan to soðe fif prican æfter Bedan gesetnysse.
 162.2. Gyf þu wilt witan hu lange he scine þonne he byð
twegra nihta eald, þonne do þu twia feower togædere; þæt beoð
ehta.
 162.4. Todæl þa eahta þurh fif, forðon fif prican wyrcað
ane tid.
 162.5. <foreign>Guinquies asse quinquies</foreign> æne fif beoð fif.
 162.6. Þreo þær synt to lafe.
 162.7. Twegra nihta eald mona scinð ane tid & þry prican.
 162.8. Gemænigfyld þa þreo þurh feower: þriwa feower
beoð twelf.
 162.9. Todæl þa twelf þurh fif.
 162.9. <foreign>Guinquies (16210) bini decus</foreign>; þæt ys on Englisc,
Twia fif beoð tyn, & twa þær beoð to lafe.
 162.11. Þat tacnað þæt þreora nihta eald mona scinð
twa tida & twegen prican.
 162.12. Uton nu umbe tynnihtum ealdum monan wurdlian.
 162.13. Nymað tyn & gemænigfyld þæt getæl feower
siðon.
 162.14. Feower siðon tyn beoð feowertig.
 162.15. Todælað þas feowertig þurh fife.
 162.16. <foreign>Guinquies octoni quadrais</foreign>: þæt ys on Englisc, Fif
siðon eahta beoð feowertig.
 162.17. Eahta tida scinð se mona þonne he byð tyn nihta
eald.
 162.18. Gyt we wyllað ymbe sprecan, hu lange he scinð þonne
he byð fiftyne nihta eald; þonne he byð full.
 162.20. Feower siðon fiftyne beoð syxtig.
 162.20. Todælað þas syxtig þurh fif.
 162.21. Fif siðon twelf beoð syxtig.
 162.21. Twelf tida scinð se mona þonne he byð fiftyne nihta
eald.
 162.23. Þæt ylce we tæcað on þære wanunge þe we
cweðað be þære weaxunge.
 162.25. La wynsuma broðor, gym þisses hwioles; hyt þe
ætywð genoh openlice eall þæs monan ryne.
 162.26. Herto we willað geicean þa Grecisce naman, & þa
stowa þe se mona byð þonne byð <foreign>prima</foreign> oððe <foreign>decima</foreign> oððe
<foreign>xv</foreign>.
 162.29. <foreign>Menoides</foreign> he byð geciged <foreign>prima; diatomos</foreign> tyn nihta
eald, oððe fif & twentig; <foreign>amphicirtos</foreign> twelf nihta eald, oððe
feower & twentig; <foreign>panselenos</foreign> fiftyne.
 164.1. Þas þing we geopeniað bet on þissum trendle: <foreign>Decima
luna</foreign>, swa ys se stede geciged.
 164.3. Ðæs monan ryne byð þus þonne he wihst <foreign>scilicet
supra terram</foreign>.
 164.4. And þonne he wanað eal emispion, swa þes trendel
ætywð.
 164.5. <foreign>Emmsque videri perian</foreign>; þæt byð healf trendel.
 164.5. Potest healf herbufan, healf beneoðan þisum strican.
 164.7. Feowertyne & syxtyne habbað an & þreottyne &
seofontyne.
 164.8. Þonne þu, arwurða broðor, gehyrst þæt se mona
beo fram þære sunnan twelf fæca, þonne undergyt þu, swylce ic þus
cweðe, Byrhtferð mæssepreost stent on þam twelftan stede æfter
þam biscope Eadnoðe, oððe he sitt.
 164.9. Ðas circulas synt behefe eallum gehadedum mannum &
swyðust þam preostum þe sceolon folc læran & þa Easterlican tid
þurh þæs monan ryne ætywan.
 164.12. On þissum circulum ærest stent se circul þe
gebyrað to þære Lengtenlican tide, & syððan synt þa <foreign>terminos</foreign>
awritene þe belimpað to þære Easterlican tide.
 164.14. On þære þriddan stowe synt þa <foreign>termina</foreign>, þæt
synt þa gemæro, þe gebyriað to Gangdagum, & þær onem synt
þa þe gebyriað vel belimpað to Pentecosten þære halgan tide.
 164.18. On manegum bocum synt ærest þa <foreign>termini</foreign> amearkode
þe man hæt <foreign>Septuagessimales</foreign>.
 164.19. Þurh þa man sceal witan, hwænne man sceal þæt
ciriclice leoð forlætan, þe Ebrei hatað <foreign>Alleluia</foreign>, & Lydenware
hatað <foreign>Laudate Dominum</foreign>, & on Englisce þeoda Godes Lof gecigað.
 164.23. Se wynsuma circul þe ys geciged <foreign>None Aprilis</foreign>, he sceal
mid his ealdorscipe ealle þa oðre gerihtan & gereccan, þæsðe
þa regolweardas us heton secgan.
 164.25. Doð ærest þæt Ianuarius hæbbe <foreign>lunam xxx</foreign>
þrittig mihta, & þæræfter þæt Februarius hæbbe
<foreign>uigessiman nonam</foreign> nigon & twentig, & betwyx þissum twam monðum man
sceal witan mid deopðanclum mode hwær beo se mona tyn nihta eald, &
æfter þære ylde swa hwylc Sunnandæg swa þær byð gehendost, ge
sceolon forlætan Alleluia.
 164.32. Syððan Februarius hæfð geendod his monan ylde, se
sceal beon <foreign>xxix</foreign>, oððe <foreign>xxx tricessima</foreign>, on þam feorðan geare, nimað
syððan þæne niwan monan & witað hwær he beo <foreign>secunda</foreign>, &
swahwylc Sunnandæg swa þær beo gehendust, se byð se forman
Sunnandæg on þam Lengtene.
 166.3. Doð þæt Martius monð hæbbe <foreign>lunam tricessimam</foreign>,
swa hys gewuna ys, & underfoð <foreign>Aprilis lunam</foreign>, se sceal geendian <foreign>xxix</foreign>.
 166.5. Ac ic eow warnige, wynsume preostas, mid Moyses lare
þæt ge cyrtenlice eow gewarnion & geornlice gymon hwær se mona beo
tyn nihta eald, forþan se fulla mona gebyrað to þære Easterlican
tide.
 166.9. Syððan Aprilis mona byð geendod <foreign>xxix</foreign>, man sceal fon
on Maius monan, & æfterþam þe he byð <foreign>xxma</foreign>, swa hwylc
Sunnandæg swa þær beo gehendost, he geswutelað borlice þæt
þæs on morgen byð se forman Gangdæg.
 166.13. Þa dagas synt gehaten <foreign>Letaniarum Dies</foreign> on Grecisc, &
on Lyden <foreign>Rogationum</foreign>, & on Englisc Bendagas.
 166.14. Syððan þæs monan yldu byð <foreign>xxx tricessima</foreign>,
& Iunius mona byð feower nihta eald, swa hwylc Sunnandæg swa þær
byð gehendost, se byð Pentecostenis Dæg, þæt byð se fiteogoða
dæg æfter Easterdæge.
 166.19. <foreign>De Lxx</foreign>.
 166.20. Se mona sceal beon tyn nihta eald ælce geare on þam
<foreign>Septuagessimalem circulum</foreign>, & on þære Easterlican termen he sceal
beon feowertyne nihta eald, & on Gangdagum twentig, & on Pentecosten
feower.
 166.24. Gyt ic wylle eow gecyðan mid soðre race hu ge magon
witan hwær byð þæs forman monðes angyn.
 166.25. Wytað hu fela epactas beon on geare, & hu eald beo se
mona on <foreign>kl Ianuarii</foreign>.
 166.27. Nu togeare, he wæs <foreign>xxiii</foreign>, & hyt ys þæt fifte
ger on þam Easterlican circule.
 166.28. Tellað þreo & twentig daga fram æfteweardum
Martium upweard, & hawiað mid hluttre gesihðe hwær beo <foreign>vii id
Martii</foreign>.
 166.31. Þonne gemetað ge þær ongen <foreign>v</foreign> gewriten.
 166.31. Þa tacniað hwær þæs forman monðes angin byð
on þam fiftan geare þæs circules.
 166.33. Ðus ge magon findan ælce geare þæs forman
monðes angin, buton þrim gearum: þæt byð on þam eahtoðan &
on þam endliftan & on þam nigonteoðan.
 168.3. On þam ytemestan <foreign>embolismo</foreign>, þæt ys on þam
eahtoðan geare, byð þæs forman monðes angin on nonas Aprilis; &
on þam endliftan geare byð þæs geares angin on <foreign>iiiita non Aprilis</foreign>.
 168.6. Þus hyt ys gemearcod on Lyden: <foreign>In primo endecade, initium
primi mensis in iiiita N Aprilis inuenitur</foreign>.
 168.8. On þam nigonteoðan geare byð þæs Easterlican
monðes angin on <foreign>ii N Aprilis</foreign>.
 168.10. La arwurðan preostas, þæt ic secge eow to soðe,
þæt þys gescead eow næfre ne bepæcð.
 168.12. Ymbe þæne Easterlican dæg, we eow wyllað openlice
gecyðan, þæt he wæs on þære ealdan æ <foreign>tribus argumentorum
indiciis preceptum</foreign>, þæt ys mid þrym gleawnyssum he wæs beboden,
þæt ys þæt he wære æfter þære Easterlican emnihte, &
on þam forman monðe, & on þære þriddan wucan.
 168.18. Seo feorðe gleawnys ys þæt man sceal anbidian
þæs Sunnandæges, þe Crist wæs for us geoffrod & gewat, þurh
oferfæreld, of deaðe to life & of brosnunga to unawemmednysse, &
of wite to wuldre.
 168.21. Gyf Eastron beoð <foreign>pridie id Aprilis</foreign>, þonne byð
Lengten on <foreign>kl Martius</foreign>, & þæt we secgað preostum, þæt æfter
swa fela daga fyrste swa beoð Eastron æfter <foreign>pridie id Aprilis</foreign>, swa fela
daga fyrst byð Lengten æfter <foreign>kl Martius</foreign>; & æfter swa fela
daga fyrste swa beoð Eastron ær <foreign>pridie id Aprilis</foreign>, swa fela daga ær
<foreign>kl Martii</foreign> byð Lencten.
 168.28. Gyf Eastron beoð on <foreign>kl Aprilis</foreign>, þonne beoð
Gangdagas on <foreign>N Mai</foreign>, & gif Eastron beoð ær <foreign>kl Aprilis</foreign> oððe
syððan, wite þu, gerada preost, þæt þu hæbbe eallswa fela dagum
ær <foreign>N Mai</foreign>, oððe syððan, Gangdagas.
 168.32. Þæt gerist preostum to witanne hwæt beo betwyx
Eastron & þeorfdagum.
 168.33. Easterdæg wæs se forman dæg on þære ealdan
æ þonne se mona wæs <foreign>xiiii</foreign>, & þa seofon dagas, þe
þæræfter wæron, wæron geciged <foreign>dies azimorum</foreign>.
 170.2. Þes wurðfulla gewuna ys swyðe wynsumlice gehealden
betwyx Cristenum mannum.
 170.3. Hwæt, hig þæne forman dæg mid mycelum wurðscipe
forestæppað, & þæs monan ylde fram fiftyne nihtum of an &
twentig nihta wærlice gehealdað, & þæne awestendan deofol
gastlice fram heom ascufað, swa se arwurða apostol lærð: <foreign>Non in
fermento malitie et nequitie, sed in azimis sinceritatis et ueritatis epulari
debemus</foreign>.
 170.10. Se ðe þas circulas wyle geornlice asmeagan, he sceal
geþencan þæt þa eahta gear synd on Grecisc <foreign>ocdoade</foreign> gehaten, & on
Lyden <foreign>octo anni</foreign> & on Englisc eahta gear, & on þam eahta gearum
beoð þry <foreign>embolismus</foreign> & fif <foreign>communes</foreign>, & on þam endlufon wintrum
beoð seofon <foreign>communes anni</foreign> & feower <foreign>embolismi</foreign>, swa we forwel oft
habbað amearcod, & gyt wyllað, gyme se ðe wylle.
 170.17. Ðæt byð snotrum were med swyðe arwurðlic beforan
Godes gesihðe, gif he wisdomes lare geleaffullum esne cyð to soðe.
 170.19. Nu we hwætlice þis habbað gegaderod, þæt ys on
Lyden <foreign>actiuum opus uel imitatiuum</foreign>.
 170.20. Þas word tacniað þa þing þe beoð cyrtenlice
geset, oððe þe beoð to fyligeanne; & þas þing man hæt on
Grecisc <foreign>drammatikon</foreign> oððe <foreign>mimeticon</foreign>: on Lyden ys on naman geciged
<foreign>enarratiuum</foreign>, þæt ys geswuteligende oððe gecyðende: & on
Grecisc man nemð swylc þing <foreign>exegematikon uel apangeltikon</foreign>.
 170.26. Gyt ys þridde cynn þære rake, þe on Lyden ys
gecweden <foreign>commune</foreign>, & on Englisc gemæne, oððe <foreign>mixtum</foreign>, þæt ys,
gemenged, þæt Grecisce lareowas cigeað <foreign>koenon</foreign> oððe <foreign>micton</foreign>.
 172.3. Þonne se sceop in gebringð oðre hadas, þe wið hine
wurdlion swylce hit him andswarion, þonne byð seo gesettnys <foreign>coenon uel
micton</foreign> geciged.
 172.6. Swa þas þing synd gesette þe man nemð Ylias &
Odissia Omeri & Eneidos Virgilii.
 172.8. Ilias, þæt beoð gewyn & Odissia beoð gedwyld,
swa Omerus on þære bec recð.
 172.9. Seðe wyle ymbe þæs gerimes deopnyssa spyrian, þonne
mæg he gemetan þisra þreora cynna rake on þam gewefe.
 172.12. Þæt we willað, þæt se sceawre wite mid fullum
gerade, þe þis gewrit aspyrað, þæt on þam boccræfte fela hiw
synd amearcode: þa synd on Lyden <foreign>figure</foreign>, & on Grecisc <foreign>scemata</foreign>
gecweden.
 172.15. <foreign>Prolemsis</foreign> hatte þæt forme, þæt ys on Lyden
<foreign>anticipatio uel preocupatio uel presumptio</foreign>, þæt ys on Englisc
forestæppung oððe dyrstynnys, þonne se nama byð beforan þe sceolde
beon bæftan.
 172.19. Þæt ylce we cweðað be þam worde, & þis
uers we doð to trumre bisne: <foreign>Fundamenta eius in montibus sanctis, diligit
Dominus portas Sion</foreign>.
 172.21. Ær he cwæð <foreign>eius</foreign> ær Dominus.
 172.23. Þæt oðer hiw ys geciged <foreign>zeuma</foreign>, þæt ys gefeig
on Englisc.
 172.24. Þis gefeg ys swyðe gelome on halgum gewritum; swa ys
þes cwide: <foreign>Omnis amartiudo et ira et indignatio et clamor et blasphemia
tollatur a uobis</foreign>.
 172.27. Fægere se æðela kyning Dauid þis hiw
gefægerode, þus bymendre stefne hleoðriende cwæð: <foreign>Qui ingreditur
sine macula</foreign>, & eft <foreign>qui loquitur</foreign> eall to þam ende.
 172.31. <foreign>Hypozeuxis</foreign> ys þam foresprecenan hiwe genoh
wyðertyme, swa se sealm cwyð: <foreign>Virtutem terribiliorum tuorum dicent, et
magnitudinem tuam narrabunt</foreign>.
 174.3. <foreign>Memoriam eructabunt</foreign> eal to ende; & se wynsuma cempa
cwyð: <foreign>Siue prophetiæ euacuabuntur, (1745) siue lingue cessabunt</foreign>, &
gyt ma, þæt beoð <foreign>et cetera</foreign>.
 174.6. <foreign>Silempsis</foreign> ys an hiw, þonne þa <foreign>casus</foreign> on anre
gesetnysse hig totwæmað, swa ys þes cwyde: <foreign>Adtendite popule meus legum
meam/: inclinate aurem uestram in uerba oris mei</foreign>.
 174.9. Þæt he gecwæð ærest <foreign>popule meus</foreign>, þæt ys
<foreign>singularis numerus</foreign> on Lyden, & on Englisc anfeald getæl.
 174.11. He cwæð þæræfter: <foreign>Inclinate aurem uestram</foreign>;
þæt ys <foreign>pluralis numerus</foreign> on Lyden, & on Englisc mænigfeald
getæl.
 174.14. <foreign>Anadiplosis</foreign> ys on þære fiftan stowe amearcod;
þæt ys on Lyden <foreign>iterata dupplicatio</foreign>, & on Englisc geedlæcend
twyfealdnyss, þonne þæt uers geendað on þam naman þe hit eft
onfehð, swa ys: <foreign>Stantes erant pedes nostri in atriis tuis, Hierusalem,
Hierusalem que edificatur</foreign>.
 174.20. <foreign>Anaphora</foreign> ys þæt syxte hiw; þæt ys on Lyden
gecweden <foreign>relatio uel repetitio</foreign>, & on Englisc gelomlicnys, þonne
þæt uers onginð on forewerd eallswa þæt oðer, eallswa ys:
<foreign>Dominus illuminatio mea, et salus mea, quem timebo? Dominus defensor</foreign>.
 174.24. & swa ys: <foreign>Vox (17425) Domini in uirtute; uox Domini
in magnificentia</foreign>.
 174.25. Sume uðwitan hatað þis hiw <foreign>epanaphoram</foreign>, þæt ys
<foreign>super relationem</foreign>.
 174.28. <foreign>Epanalemsis</foreign> ys on þære seofeðan stowe.
 174.28. Þis hiw byð gehwær funden on gewritum þonne se
cwyde byð on foreweardum þam uerse & eft on æfteweardum, swa ys:
<foreign>Gaudete in Domino semper: iterum dico gaudete</foreign> & eft: <foreign>Deus, quis similis
erit tibi? Ne taceas, neque compescaris Deus</foreign>.
 176.3. <foreign>Epizeuxis</foreign> ys on þære eahtoðan stowe, þæt ys on
Lyden <foreign>superconiunctio</foreign>, & on Englisc getwynnys, þonne man cwyð twa
gelice word on anum uerse, swa ys þis: <foreign>Consolamini, consolamini</foreign>, & eft:
<foreign>Eleuare, eleuare</foreign>.
 176.6. On oðre wisan ys þis hiw genemned <foreign>palilogie</foreign>, þæt
ys on Lyden <foreign>repetitio sermonis</foreign>, & on Englisc.
 176.9. <foreign>Paronomasia, id est denominatio</foreign> on Lyden.
 176.9. Þis hiw byð gesett on myslicum andgite, swylce ic þis
do to bisne: <foreign>Amans & amens, & semens & sementis &
seminarium</foreign>.
 176.12. <foreign>Amans homo</foreign> byð lufwende man, & <foreign>amens</foreign> byð
awoffod, & <foreign>semens</foreign> byð sawende, & <foreign>sementes</foreign> byð sawendis, &
<foreign>seminarium</foreign> byð.
 176.14. Fægere þis hiw geglengde Isaias se witega, þa he
þus giddiende cwæð: <foreign>Expectaui ut faceret iudicium, et ecce iniquitas;
et iustitiam et ecce clamor</foreign>.
 176.17. Þas word swyðe fægere geþwærlæcað on
Ebreiscre spræce, swa we þæt her willað þam rædere geswutelian.
 176.19. <foreign>Iudicium</foreign> on Lyden, & on Englisc dom, & on Ebreisc
<foreign>mesaphaat: iustitia</foreign> on Lyden, & on Englisc rihtwisnys, & on Ebreisc
<foreign>sadaca: iniquitas</foreign> on Lyden, on Englisc ys gecweden unrihtwisnys, & on
Ebreisc <foreign>mesaphaa: clamor</foreign> on Lyden, on Englisc ys hludnys, & on Ebreisc ys
gereht <foreign>suaca</foreign>.
 176.24. Fægere he gemetegode þæra namena gelicnyssa.
 176.25. <foreign>Iudicium</foreign> he genemde <foreign>mesaphaat, & iniquitas mesaphaa,
& iustitia sadaca, & clamor suaca</foreign>.
 176.28. <foreign>Schesis onomaton</foreign>, þæt ys þæt hiw þe manega
naman beoð gegaderode of myslicum swege & getacniað an þing, swa ys
þis: <foreign>Ve genti peccatrici, populo graui iniquitate, semini nequam, filiis
sceleratis</foreign>, & on þam Sealme: <foreign>Peccauimus com patribus, et cetera</foreign>.
 178.4. <foreign>Paromoeon</foreign>, þæt ys on Lyden <foreign>prope simile</foreign>, þæt
ys on Englisc wel gelic.
 178.6. Þis ys þæt teoðe hiw.
 178.7. <foreign>Omoeuteleuton</foreign>, þæt ys on Lyden <foreign>similis terminatio;
omoeu, id est similis, teleuton terminatio; telos Grece finis Latine</foreign>.
 178.9. Þæt hiw byð geciged <foreign>omoeuteleuton</foreign>, swa oft swa se
middel & se ytemysta dæl geendað on gelicum stæfgefege, swylce
frater Byrhtferð þus cweðe: <foreign>Melius est uidere quod cupias quam
desiderare quod nescias</foreign>.
 178.13. Forwel oft þa þeodwitan þus heora meteruers
gewurðiað, swa se wynsuma Sedulius iu gefyrn giddode, þus cweðende:
<foreign>Peruia diuisi patuerunt cerula ponti</foreign>.
 178.17. <foreign>Omoeuptoton</foreign>, þæt byð þæt hiw þe on gelicum
byð geendod, swylce ic þus cweðe: <foreign>Cantate, et exultate, et psallite</foreign>,
& swylce ic eft þus sprece: <foreign>Ex nichilo nihilum, ad nihilum nil posse
reuerti</foreign>.
 178.22. <foreign>Polyptoton</foreign> ys þæt feowerteoðe hiw, & hyt ys
þus to undergitanne; <foreign>nam polon multum dicitur; toton</foreign> þæt ys
<foreign>casuale</foreign>.
 178.24. Þis hiw ys <foreign>polyptoton: Guoniam ex ipso, et (17825) per
ipsum, et in ipso sunt omnia, ipsi gloria in secula seculorum</foreign>, & on þam
Sealme ys <foreign>polyptoton</foreign>, þus cweðende: <foreign>Niue dealbabuntur, & mons
coagulatus/, & mons pinguis, & mons, in quo beneplacitum est Deo</foreign>.
 180.1. <foreign>Hyrmos</foreign> ys þæt fifteoðe hiw: þæt ys
geþwærlic hiw, swa þis ys: <foreign>Deus, in nomine tuo saluum me fac: et in
uirtute tua iudica me</foreign>.
 180.3. <foreign>Hyrmos</foreign> Grece ys gecweden on Lyden <foreign>conuenientia</foreign>.
 180.5. <foreign>Polysindeton</foreign> ys þæt gebed, þe byð mid manegum
gefegednyssum gefrætwod, swa ys: <foreign>Dominus conseruet eum</foreign>, & swylce ic
þus cweðe: God me geunne þæt ic mote his willan gewyrcan, & ealra
his halgena & mines kynehlafordes & ealra minra broðra.
 180.11. <foreign>Dialiton</foreign> þis hiw þolað þæs stæfgefeges,
þe boceras cigeað <foreign>coniunctiones</foreign>, swylce ic þus cweðe: <foreign>Iubilate
Domino, omnis terra, psalmum dicite nomini eius, date gloriam laudi eius</foreign>.
 180.15. Fela we mihton ymbe þissum þingum maðelian, ac we
asittað þæt þa boceras ascunion, þæt we ymbe heora digolnyssa
þus rumlice sprecað.
 180.17. Ne we þeah for ege wandian eorðlices mannes.
 180.18. Hwæt.
 180.18. He gewit færlice rekene, þeah þe he beo upahafen swa
cedertrywes twyg on ufeweard, þæt man be him mæg singan þæt
sarlice leoð, þe þus swegð on þam sealme: <foreign>Transiui, et ecce non
erat</foreign>.
 180.22. Gyt me lyst wyð iunge men ymbe gerimcræft smeagan,
forþon ic to soðe gelyfe þæt mine word magon wel fremian þam þe
hig wile georne ascrutnian.
 180.26. Seo forme abecede on þam gerime ys to gewisse butan
pricon, & seo oðer ys gepricod on þa swyðran healfe, & seo
þrydde on þa wynstran healfe, swa us heræfter gelustfullað to
amearkianne on þissum æfterfyligendum wexbredum, þe se arwurða Beda
gesette.
 180.30. Preostas magon butan fere þæs monan ylde findan mid
gerade, buton hyt gelimpe þæt <foreign>embolismaris</foreign> monð hig gedrecce.
 180.33. Þæt mæg gelimpan to soðe þriwa on þam
circule, þe ys <foreign>None Aprilis</foreign> geciged.
 180.34. On ymbhwyrfte, þæt eahtoðe gear & þæt
endlyfte & þæt nigonteoðe swicað þam preoste on þam circule,
buton he hine gewarnige mid gesceade, swa þa rædinga cweðað, þe we
herbufan awriten habbað, þam preoston wærscipe cyðað, gymun gif hig
wyllað.
 182.5. Heræfter we wyllað todælan þa abecedaria on twa
todælednyssa, swa ealde uðwitan us gewissedon.
 182.7. Man mæg gesettan to diglum þinge, oððe gif hwam
atweonige on sumre rædinge.
 182.10. Set to waclicum þingum.
 182.12. Ðæt ic warnige þæne þa þas cinan þengð to
aspyrianne, þæt he gelome sceawige þas Seofon Rædinga, þe we
herbeforan awendon, be þam seofon gearum, þe synt on Grecisc <foreign>embolismares</foreign>
geciged, & on Lyden <foreign>maiores</foreign> & on Englisc þa maran gear.
 182.16. Forwel oft we habbað gesæd on þissum gewrite þisra
þinga gescead; nu ne lyst us þas þing leng styrian, þelæsþe hyt
beo æþryt gelæredum preostum.
 182.19. Ic hæbbe gesett ane mearke beforan þam Rædingum,
& þa ic wylle her amearkian, þæt se rædere hig mage þe raðor
gemetan.
 182.22. Boceras habbað on heora cræfte wurðfulle hiw &
tacna, swa þas synd þe ic þence preostum to gecyðanne.
 182.24. & eac me þingð wynsumlic þæt ic þæra
preosta notas þam bocerum gekyðe, þelæsþe hig witan þæt þa
rimcræftige weras syn butan cræftigum getacnungum.
 182.27. Ðys taken ic hæbbe gesett þær þa Seofon
Rædinga synd on Englisc awend.
 182.28. Þys taken hatte <foreign>crisimon</foreign>, & man hyt mæg settan
to tacne, locahwær se writere wylle.
 182.31. Tyn hiw habbað þa boceras on heora gesetnyssum, mid
þam hig todælað & amearkiað heora accentas.
 182.32. Þæt forme hiw ys þus genemned <foreign>oxia</foreign>.
 182.33. Herbæftan ic mearkye, & þæt andgit ic
herbeforan geswutelige.
 182.34. <foreign>Oxia</foreign> ys <foreign>acutus accentus</foreign>, þæt ys, gescyrpt
accent/.
 182.35. Þæræfter ys <foreign>baria</foreign>, þæt ys hefig accent,
& ys þus amearkod.
 182.36. <foreign>Pereospomine</foreign>, þæt ys <foreign>circumflexus accentus</foreign>,
þæt ys, gebiged accent, & he byð of þam oðrum twam geworht, swa
we her onem habbað gemearcod.
 184.5. Heræfter ys <foreign>macros</foreign>, þæt ys on Lyden <foreign>longa
uirgula</foreign>, & on Englisc lang gyrd.
 184.7. <foreign>Brakus id est breuis</foreign>, ys þæt fifte hiw, & ys
anes trendles dæl, þus licgende.
 184.8. <foreign>Yfen</foreign> heræfter ys amearcod.
 184.8. Þis hiw gesamnað twa word togædere, & hyt ys
þus amearcod.
 184.10. <foreign>Diastole</foreign> forðstæpð æfter, & ys þus
gefeged/.
 184.11. Eallswa <foreign>yfen</foreign> gegaderað þæt word, eallswa
<foreign>diastole</foreign> hyt totwæmð.
 184.12. <foreign>Apostrophus</foreign> up arist æfter <foreign>diastole</foreign>; & he
hæfð anes trendles dæl, & he byð þus gesceapen, & he
tacnað þæt sum <foreign>uocalis</foreign> byð forlæten, þe on þam worde beon
sceolde, swylce ic þus cweðe: <foreign>pro tribunal pro tribunale</foreign>.
 184.16. <foreign>Dasia</foreign> nys na to forgitanne.
 184.17. He ys þus geciged: <foreign>aspiratio</foreign>, þæt ys.
 184.17. Gif he ahwar byð forgyten þær he beon sceolde,
þonne sceal man hine þus amearkian, & eft, gif he byð ahwar gesett
þær he standan ne mæg, þonne sceal man hine þus genyðerian.
 184.21. <foreign>Asteriscus</foreign> ys namcuð tacen þæt man sett forwel oft
on halgum bocum, gif þær hwæt byð forlæten, & þus he ys
amearcod/.
 184.23. On Greciscre spræce, steorra ys <foreign>aster</foreign> genemned.
 184.24. <foreign>Obelus</foreign> nys na to forlætanne, forþon Hieronymus his
wel gymde, swa þu, la cleric, on þam <foreign>Saltere</foreign> findan miht.
 184.26. <foreign>Lymniscus</foreign> ys seo gyrd þe byð betwyx þam twam
pricon, þus licgende.
 184.28. He byð þær oft gesett þær halige gewritu beoð
mid anum andgite gesett & na mid gelicum wordum gediht.
 186.1. <foreign>Antigraphus</foreign> byð þus gemet.
 186.2. He byð oft gesett on mislicum gesetnyssum.
 186.2. <foreign>Paragraphus</foreign> ys þus amearcod, & oft mid þissum
tacne man totwæmð mislice gesetnyssa.
 186.4. <foreign>Positura</foreign> ys swylc taken swylce ic her amearkige.
 186.5. Þis hiw ys þam oðrum be dæle gelic & be dæle
ungelic; eallswa þæt ufere taken amearcað þæne forman dæl, swa
þis oðer totwæmð þæne ende from þam anginne.
 186.9. <foreign>Criphia</foreign> nys na to forgytanne.
 186.9. He ys þus geswutelod: & he byð gesett þær þa
deopan þing beoð unwrogene.
 186.11. <foreign>Antisimma</foreign> ys þus gecyðed: & he byð gesett to
þam uersum, þe heora endebyrdnys byð awend.
 186.12. <foreign>Antisimma cum puncto, id est</foreign> mid prican, byð
gesett, þær þær beoð twa uers, & we beoð on tweon
hwæðer sy to nymanne.
 186.15. <foreign>Dyple</foreign> ys þus gewurðod.
 186.15. Þys taken gesetton þa ealdan writeras on ciriclicum
bocum þæt hig twæmdon, oððe ætywdon þa gewitnyssa haligra
gewrita.
 186.18. Fif <foreign>dyple</foreign> synt; be þam anum we cwædon.
 186.19. Nu cweðe we be þam oðrum.
 186.19. <foreign>Dypleperisticon</foreign> byð þus.
 186.20. Þas mearke ærest gesette Leogoras; & gesette
þys hiw to þam uersum þe Ledenspræce cwyð <foreign>Homericis uersibus</foreign>.
 186.22. <foreign>Dyple periestigmene, id est, cum geminis punctis</foreign>,
þæt ys mid twam pricon, ys þus gesceapen.
 186.24. Þys hiw ealde uðwitan gesettan agen þam þingum þe
Zenodotus, se Eficisa esne, unwræstlice gesette.
 186.26. <foreign>Dyple obolismene</foreign> byð þus gefeged.
 186.26. & he byð oft on Virgilius bocum & on his
leoðwrencum gesett.
 188.1. <foreign>Dyple superne obolata</foreign> byð þus getacnod.
 188.1. <foreign>Ceraunium</foreign> ys þus gemearkod.
 188.2. <foreign>Crisimon</foreign> ys þus.
 188.3. <foreign>Pi et ro</foreign> þus.
 188.3. <foreign>Anchora</foreign> ys þus; <foreign>superior. Anchora inferior</foreign> ys
þus/.
 188.4. <foreign>Alogos</foreign> ys þus.
 188.5. Þys tacen man mæg afæstnian, þær man sum þing
gemet þe to betanne beo oððe to gerihtanne.
 188.7. Gyf hwylcum frynd lyste ma þinga asmeagan ymbe þissum
hiwum, þonne ræde he Isidorus boc þe ys <foreign>Ethimolegiarum</foreign> genemned.
 188.10. Nu we habbað sceortlice amearcod þæra hiwa gefeg,
þe boceras gymað, nu þingð hyt us gedafenlic þæt we heom gecyðon
þæt we ær geheton, þæt synt þa hiw þe þa rimcræftige
esnas borlice foregylpað.
 188.13. Ærest we wyllað gemearkian þa hiw, & syððan
þæt andgit be dæle gecyðan.
 188.23. Gyf þe gelustfullað to dælanne þæs geares dagas
oððe þæs monðes, oððe þæs dæges tida, oððe ane tid,
oððe ænig oðer þing mare oððe læsse þurh twelffeald
getæl, þonne wite þu, la arwyrða lif, þæt se twelfta dæl byð
genemned <foreign>vncia</foreign>, & þa endlufon beoð geciged <foreign>deuncem</foreign>.
 188.34. <foreign>Vncia</foreign> hæfð þis tacen, & <foreign>deunx</foreign> oððe
<foreign>iabus</foreign> hæfð þys tacen, & <foreign>decunx</foreign> oððe <foreign>dextans</foreign>, þæt ys
se teoða dæl byð þus gemearcod.
 188.37. <foreign>Dodrans</foreign> oððe <foreign>dodras</foreign>, þæt synt þa nigon
dælas, beoð þus gesette.
 190.2. <foreign>Bes siue bisse</foreign>, þæt synt þa eahta dælas, beoð
þus gewurðod.
 190.3. <foreign>Septus</foreign> oððe <foreign>septunx</foreign>, þæt beoð þa seofon
dælas, beoð þus geswutelode.
 190.4. <foreign>Semis (1905) uel sexis</foreign>, þæt beoð þa syx
dælas/ beoð þus gemearcod.
 190.6. <foreign>Guinqunx uel cincus</foreign>, þæt beoð þa fif dælas,
beoð þus gehiwod.
 190.7. <foreign>Triens uel treas</foreign>, þæt synt þa feower dælas,
beoð þus mid feðere gestricene.
 190.9. <foreign>Guadras uel quadrans</foreign>, þæt synt þa þry dælas,
beoð þus amearcod.
 190.10. <foreign>Sextas uel sextans</foreign>, þæt synt þa twegen dælas,
beoð þus gemearcod.
 190.11. <foreign>Vncia</foreign>, þæt byð an dæl, byð þus gemearcod.
 190.12. <foreign>Semiuncia</foreign>, þæt byð healf <foreign>uncia</foreign>.
 190.13. <foreign>Vncia</foreign> hæfð feower & twentig <foreign>scripulos</foreign> , &
<foreign>semiuncia</foreign> hæfð twelf <foreign>scripulos</foreign>.
 190.15. Nu ic ealles ymbe þas þing spræce hæbbe, me
þingð behefe þing þæt ic swa mycel ymbe þissum getæle preostum
gecyðe, swa me ne gesceamige þonne þa getydde weras þys gewrit
gehyrað.
 190.26. Hwæt beo quadrans herbufon openlice we habbað
gewriten; nu cyðe we her þæt <foreign>xxiiii</foreign>.
 190.28. <foreign>scripuli</foreign> wyrcað ane <foreign>uncia</foreign>, & <foreign>semiuncia</foreign>
hæfð twelf <foreign>scripulos</foreign>.
 190.30. <foreign>Semiuncia</foreign> byð þus gemearcod.
 192.1. <foreign>Due sextule</foreign> beoð þus, & <foreign>sicilicus</foreign> beoð <foreign>sex
scripuli</foreign>, & byð þus amearcod.
 192.2. <foreign>Sextula siue sescle</foreign> beoð feower <foreign>scripuli</foreign>, & byð
þus amearcod.
 192.3. <foreign>Dimidia sextula siue sescle</foreign> beoð twa <foreign>scripuli</foreign>, &
byð þus amearcod.
 192.5. <foreign>Scripulus</foreign> hæfð syx <foreign>cilicus</foreign>, & þa syx <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, & þus he ys amearcod.
 192.8. Boccræftige weras secgað þæt þæt syxfete uers
sceal habban feower & twentig timan, & rimcræftige preostas
cweðað þæt se dæg sceal habban feower & twentig tida, & we
cweðað þæt syx twia <foreign>scripuli</foreign> wyrcað <foreign>semiuncia</foreign> þæt ys
healfe <foreign>uncia</foreign>, & twa <foreign>semiuncia</foreign> wyrcað ane <foreign>uncia</foreign>.
 192.13. An <foreign>uncia</foreign> stent on feower & twentig penegum.
 192.13. Twelf siðon twentig penegas beoð on anum punde.
 192.14. Nim, la preost se wynsuma, þa twelf of þam getæle,
& hat þa twelf <foreign>uncia</foreign>, & þa endlufon dælas <foreign>deuncem</foreign>, oððe
<foreign>iabuncem</foreign>, gif þe swa licað.
 192.17. Nim þæne endlyftan dæl of þam punde, þe ys
genemned <foreign>deunx</foreign> oððe <foreign>iabus</foreign>, þonne beoð þa tyn dælas <foreign>decunx</foreign>
oððe <foreign>dextans</foreign> geciged.
 192.19. Gyf þu todælst on syx þæt pund, þonne hatte se
syxta dæl <foreign>sextans</foreign>, & þa fife <foreign>quincunx</foreign> oððe <foreign>cincus</foreign>.
 192.21. Gyf þu todælst hwæt on feower, se feorða dæl
byð <foreign>quadrans</foreign> geciged, & þa oðre <foreign>dodrantes</foreign> beoð genemde.
 192.23. Gyf þu ænig þing todælst on þreo, þonne hatte
se þridda dæl <foreign>triens</foreign>, & þa twegen <foreign>bisse</foreign>.
 192.25. Gyf þu todælst on twa, þonne byð se an dæl
<foreign>semis</foreign> gehaten, & se oðer <foreign>semis</foreign>.
 192.26. Swylce ic todæle ænne penig on twa, þonne hæbbe
ic healfne, & min cleric healfne, & min dæl byð <foreign>semis</foreign> & his
<foreign>semis</foreign>.
 192.29. Gyt ic wylle ymbe þis getæl wið þe, la cleric,
spræce habban.
 192.30. <foreign>Semis</foreign> ys swyðe wæwærðlic to ongytanne, swa hyt
geræd ys on þære boc þe ys Exodus genemned: <foreign>Habuit arca testamenti
duos semis cubitos longitudinis ac cubitum ac semissem altitudinis</foreign>; Seo arke
wæs twa elna lang oððe twa fæðma & healfre elne heah.
 192.34. Læte we þus ymbe þys gesprecen.
 194.1. Heræfter we wyllað geopenian uplendiscum preostum
þæra stafena gerena æfter Lydenwara gesceade.
 194.3. Ærest we willað hig amearkian togædere, &
syððan heora todælednyssa we willað gekyðan on þa wisan þe þa
boceras habbað & healdað; & eac we willað þa stafas onsundron
gewriðan þe þa estfullan preostas on heora getæle habbað, &
þæræfter Ebreiscra abecede we willað geswutelian, & Greciscra.
 194.8. & þæt getæl þæra stafena we þencað to
cyðanne, forþon we witon þæt hyt mæg fremian.
 196.1. <foreign>Primus i</foreign>, an.
 196.2. <foreign>ii secundas</foreign>, twa.
 196.3. <foreign>iii tertius</foreign>, þreo.
 196.4. <foreign>iiii quartus</foreign>, feower.
 196.5. <foreign>v quintus</foreign>, fif.
 196.6. <foreign>vi sextus</foreign>, syx.
 196.7. <foreign>vii septimus</foreign>, seofon.
 196.8. <foreign>viii octauus</foreign>, eahta.
 196.9. <foreign>viiii nonus</foreign>, nigon.
 196.10. <foreign>x decimus</foreign>, tyn.
 196.11. <foreign>xi undecimus</foreign> endlufon.
 196.12. <foreign>xii duodecimus</foreign>, twelf.
 196.13. <foreign>xiii tertius decimus</foreign>, þreottyne.
 196.14. <foreign>xiiii quartus decimus</foreign>, feowertyne.
 196.15. <foreign>xv quintus decimus</foreign>, fiftyne.
 196.16. <foreign>xvi sextus decimus</foreign>, syxtyne.
 196.17. <foreign>xvii septimus decimus</foreign> seofontyne.
 196.18. <foreign>xviii octauus decimus</foreign>, eahtatyne.
 196.19. <foreign>xix nonus decimus</foreign>, nigontyne.
 196.20. <foreign>xx vigessimus</foreign>, twentig.
 196.21. <foreign>xxi uiginti primus</foreign>, an & twentig.
 196.22. <foreign>xxii viginti secundus</foreign>, twa & twentig.
 196.23. <foreign>xxiii</foreign> þreo & twentig.
 196.24. <foreign>xxiiii</foreign> feower & twenti.
 196.25. <foreign>xxv</foreign> fif & twentig.
 196.26. <foreign>xxvi</foreign> syx & twentig.
 196.27. <foreign>xxvii</foreign> seofon & twenti.
 196.28. <foreign>xxviii</foreign> eahta & twentig.
 196.29. <foreign>xxix</foreign> nigon & twentig.
 196.30. <foreign>xxx</foreign> þrittig.
 196.31. <foreign>xl</foreign> feowertig.
 196.32. <foreign>l</foreign> fiftig.
 196.33. <foreign>lx</foreign> syxtig.
 196.34. <foreign>lxx</foreign> hundseofontig.
 196.35. <foreign>lxxx</foreign> hundeahtatig.
 196.36. <foreign>xc</foreign> hundnigontig.
 196.37. <foreign>c</foreign> hundteontig.
 196.38. <foreign>ci</foreign> an & hundteontig.
 196.42. <foreign>ccci</foreign> þreo hundred.
 196.43. <foreign>vocales</foreign>, stemn hlowe.
 196.44. <foreign>semivocales</foreign> healf hlowe.
 196.45. <foreign>mvte</foreign>, Dumbe.
 197.1. Þys getæl sceal beon her benyðan gewritan.
 197.20. <foreign>Decem decies multiplicati centum faciunt</foreign>; Tyn siðon tyn
gegaderode an hundred wyrcað.
 197.24. Tyn hund wyrcað þusend.
 197.31. Twelf þusend byð an miriada.
 197.31. Twa & twentig þusend wyrcað twa miriada.
 198.1. <foreign>In exordio uenerabili huius exigui operis, fundamentum
extat eximium collatum, quod est Domini Iesu Christi nomen, de cuius honoris
excellentia quidam ait in suis concentibus: Principium, Primogenitus,
Sapientia, Virtus</foreign>; On forewerdnysse æðælre þises gehwædan
weorcis, grundweall is mære gelogod þæt ys Drihtnes Hælendes Cristes
naman, be þæs wurðmyntes heannysse sum cwyð on his hleoðrunge.
 198.2. <foreign>Primus numerus proprie pertinet ad eum qui dicit: Ego
principium qui et loquor uobis</foreign>; þæt forme getæl synderlice gebyrað
to Him þe cwyð: Ic eom angin þe sprycð eow.
 198.3. <foreign>Et item idem de se: Ego sum alpha et omega; alpha Deus
ante secula: Deus et Homo in fine seculorum omega</foreign>; Ic eom alpha and omega;
God ær uorulde & man on ende worulde.
 198.4. <foreign>Primus numerus, secundus et tertius sacratus esse
dinoscitur in nomine Patris et Filii et Spiritus Sancti</foreign>; þæt forme
getæl, þæt oðer & þæt þridde gehalgod beon ys oncnawen on
naman Fæder & Sunu & þæs Halgas Gastes.
 198.5. <foreign>Prima Persona a nullo est facta; Secunda a Patre genita;
Tertia a Patre et Filio processit, sicut diuinus promulgat apex</foreign>; Se forma had
fram nænigum ys geworden; se oðer ys fram þam Fæder acenned; se
þridda of þam Fæder & þam Suna forðstop, swa godcundlic
gewidmærsað wurðscipe.
 198.6. <foreign>Ista Trinitas et indiuidua Vnitas sua maiestate Deitatis
omnia penetrat, et penetrando circumdat et circumdando adimplet et adimplendo
gubernat et gubernando cuncta creata regit, supera scilicet, media et ima, de
cuius laudis preconio dictum est: Omnia in mensura et in numero et pondere
creauit</foreign>; þeos þrynnys & untodæled annyss his mægenþrymme
Godcundnysse ealle geondfærð, & geondfarende ymbeclypð &
ymbeclyppende gefylð & gefyllende begymð & gymende ealle þing
gesceapene recð, þa upplican, soðlice, medemestan & nyðemestan
numeri gecweden ys: Ealle þing on gemete & on getæle & on gewihte
gescop.
 198.7. <foreign>Quicquid uero per gratiam summi salutoris mundi ualemus
salua ratione excerpere de numeris sacratis, placet in hoc codicello exarare,
suffulti inedicibilibus collumnis antiquorum, scilicet patrum exemplis</foreign>;
Swahwætswa we þurh gyfe þæs healican Hælendes ealles middaneardes
magon mid gesundum gesceade apluccian be getæle halgum, gelicað on þisre
boc amearkyan, onwriðode mid unasecgendlicum swerum geþungenra, witodlice
fædera/ bysnum.
 198.8. <foreign>Sicut totus mundus exornat gratiam Sancte Trinitatis, sic
denique extiterunt tria tempora</foreign>; Ealswa eall middaneard ys gewurðod mid gyfe
þære Halgan þrynnysse, eall swa witodlice wæron þry timan.
 200.2. <foreign>Sic et fidei, spei et caritatis dono roboramur</foreign>; mid gyfe
beoð gestrangode.
 200.3. <foreign>Hec de Vnitate et Trinitate dicta sufficiant, sed sollerter
roganda est Vnitatis celsitudo Trinitatisque magnitudo, ut, quod ore
confitemur, operibus exequamur</foreign>; þas þing be annysse & þrynnysse
gecwedene genihtsumiað, ac mænigtywe to biddanne ys, and heannys annysse
and mycelnyss þrinnysse þæt þæt mid muðe we cweðað, mid
weorcum we don.
 200.4. <foreign>Post tres unus adstat, quem si conuinxeris ternis, fit
quaternarius</foreign>; æfter ðrym, <foreign>i, iiii</foreign>, biþ an gif þu dest þæt an
to þrym, þonne beoð þær feower.
 200.5. <foreign>Si hunc numerum aequa lance diuideris, fit bis binarius</foreign>;
Gif þu þis getæl todælst þonne byð <foreign>iiii</foreign> feald.
 200.6. <foreign>Binarius perfectus est, et ob dilectionem Dei et proximi
decoratus</foreign>; <foreign>ii</foreign> & for þære lufe Godes & þæs nehstan
gewurðod.
 200.7. <foreign>Bini eliguntur, binique mittuntur</foreign>; scilicet apostoli
twegen wæron & twegen asende.
 200.8. <foreign>Binae Moysi tabule date sunt; in una tria precepta erant
caraxata, in altera septem. Quaternarius perfectus est numerus et quattuor
uirtutibus exornatus. iustitie, uidelicet, temperantia, fortitudines,
prudentia. Constat numerus ipse redimitus quattuor anni temporibus quorum
onomata sunt: uer, aestas, autumnus, hiemps, Ornatur et doctrinis iiii
Euangelistarum, qui quattuor animalia esse referuntur in libro Ezechielis,
eximii prophetae</foreign>; Twa wexbredu gesealde wæron on <foreign>iii</foreign> þam anum brede
wæron <foreign>iii</foreign> beboda gewritene <foreign>id est scripta</foreign> & on þam oðerum
seofon; þæt feowerfealde fulfremed ys getæl & mid feower mægnum
homo byð gewurðod: rihtwisnysse gemetgunge mid strengðe mid snoternysse;
þæt getæl ys gefrætwod mid feower geres timan þæra naman synt:
<foreign>i</foreign> lengtentima, <foreign>ii</foreign> sumor, <foreign>iii</foreign> hærfest, <foreign>iiii</foreign> winter, & byð
gewurðod mid larum feower Godspelleras þa feower nytenu beon synd geworhte
on þære bec þæs mæran witegan.
 202.11. <foreign>Sunt enim iii or principales uenti, quorum hec sunt
nomina: subsolanus</foreign> Eastwind, <foreign>zephirus</foreign> west, <foreign>septentrio</foreign> norð, <foreign>auster</foreign>
suð.
 202.15. <foreign>Sunt quattuor aelementa</foreign> gesceaft: <foreign>aer</foreign> lyft, <foreign>ignis</foreign>
fyr, <foreign>aqua</foreign> wæter, <foreign>terra</foreign> eorðe: <foreign>sunt quattuor climata cosmi, id est
oriens</foreign> eastdæl, <foreign>occidens</foreign> west, <foreign>aquilo</foreign> norð, <foreign>meridies</foreign> suð, <foreign>sicut
Psalmista concinit: A solis ortu, et occasu; ab aquilone, et mari</foreign>.
 204.4. <foreign>Est quaternarius adhuc humano bis bino septus stemate:
honore, id est, pueritia</foreign> cildhad, <foreign>adholescentia</foreign> cnihthad, <foreign>iuuentute</foreign>
geþungen yld, <foreign>senectute</foreign> fulre yld.
 236.12. We witon þæt iunge clericas þas þing ne cunnon,
þeah þa scolieras þe on mynstre synd getydde þisra þinga gymon &
gelomlice heom betwux wealcun.
 236.14. Nu wylle we þas þing ægðer ge on Lyden ge on
Englisc geswutelian.
 236.16. Þæt forme þusend, þæt ys seo forme yld þises
middaneardes, stod on hund þusend wintrum & syx hund wintrum & syx
& fiftigum wintrum, æfter þære soðfæstnysse þe þa Iudeisce
witan heoldon, & æfter þam þe þa hundseofontig witan gesetton, se
tima wæs standende twa þusend wintra & twahund & twa &
feowertig geara gerimes.
 236.27. Ðus on Englisc.
 236.28. Seo oðer yld þises middaneardes wæs standende
æfter þære Ebreiscan þeode twa hund wintra & twa &
hundnigontig wintra: & æfter þæra hundseofontigra wealhstoda
gesetnyssa, se tima stod on þusend wintrum & on twa & hundseofontigum
wintrum.
 238.4. Þus on Englisc: Seo þridde yld æfter ægðres
þisra getæle wunode nigonhund wintra & twa & feowertig.
 238.12. Þus on Englisc: Seo feorðe yld þisses middaneardes
stod on feower hund wintrum & þrym hundseofontigum wintrum æfter
þæra Ebreiscra gesetnysse.
 238.15. Æfter þæra hundseofontigra gefadunge, þær
wæron twelf ma.
 238.16. Þonne wæron þær feower hund & fif &
hundeahtatig geara.
 238.21. Þus on Englisc: Seo fifte yld stod on fif hund wintrum
& nigon & hundeahtatigum wintrum.
 238.28. Seo syxte yld, þe nu ys, hyre geendung ys swyðe
ungewis, ac hyre yld sceal forealdian & mid worulde ende beon geendod.

END_TEXT
START_TEXT

ByrM 2 (Henel)
B20.20.2.
Byrhtferth's Manual: Henel 1937, 123-4.



 1. Gif ðe gelustfullað todælan ðæs geres dagas oððe
ðæs monðes, oððe ðæs dæges tida, oððe ænig oðer
ðing mare oððe læsse, ðurh twelffeald getæll, þænne wite
ðu to soþe þæt se twelfta dæl byð genemd <foreign>vncia</foreign>, and ða
endlufon beoð geciged <foreign>deunce</foreign>.
 5. <foreign>Vncia</foreign> hæfð ðis taken, and <foreign>Deunx</foreign> oððe <foreign>Iabus</foreign>
hæfð ðis taken, and <foreign>Decunx</foreign> oððe <foreign>dextans</foreign>, þæt is se teoða
dæl, bið ðus amearcod.
 7. <foreign>Dodrans</foreign>, oððe <foreign>dodras</foreign>, þæt synt ða nigon dælas,
beoð þus gesette.
 8. <foreign>Bes suie bisse</foreign>, þæt synd þa eahta dælas, beoð
ðus gewurðod.
 10. <foreign>Septunx</foreign>, þæt beoð ða seofon dælas beoð þus
geswutlode.
 11. <foreign>Semis</foreign>, þæt beoð ðus six dælas, ðe beoð ðus
gemencod.
 12. <foreign>Quincunx uel cincus</foreign>, þæt beoð ða fif dælas, þe
beoð ðus gehiwod.
 13. <foreign>Triens uel treas</foreign>, þæt synt ða feowor dælas, þe
beoð þus gehiwod.
 14. <foreign>Quadrans</foreign>, þæt synt þa ðreo dælas, ðe beoð
ðus amearcod.
 15. <foreign>Sextans</foreign>, þæt beoð þa twegen dælas, þe beoð
ðus amearcod.
 16. <foreign>Semiuncia</foreign>, þæt bið healf <foreign>uncia</foreign>.
 17. <foreign>Vncia</foreign> hæfð <foreign>XXIIII scripulos</foreign>, and <foreign>semiuncia</foreign> hæfð
<foreign>XII scripulos</foreign>.
 19. <foreign>Scripuli sex quadrantem þerficiunt. Dicitur scripulus alio
nomine sicilicus. Greci uero dodrantem appellant, latini quadrantem uocant</foreign>.
 22. <foreign>xxiiii scripuli</foreign> wyrcaþ ane uncia, and <foreign>semiuntia</foreign> hæfð
<foreign>xii scripulos</foreign>.
 23. <foreign>Semiuncia</foreign> bið ðus gemearcod <foreign>due sextule siue</foreign> sescle
<foreign>viii scripuli</foreign>.
 24. <foreign>Due sextule</foreign> beoþ þus, and <foreign>sicilicus</foreign> beoð <foreign>sex
scripuli</foreign>, and bið ðus amearcod.
 26. <foreign>Sextula siue</foreign> sescle beoð <foreign>iiii scripuli</foreign>, and byð ðus
amearcod/.
 27. <foreign>Dimidia sextula siue</foreign> sescle beoð twa scripuli, and bið
ðus amearcod.
 28. <foreign>Scripulus</foreign> hæfð six <foreign>cilicus</foreign>, and ða six <foreign>silici</foreign>
oððe <foreign>silique</foreign> wyrcað anne <foreign>scripulum</foreign>, and þus he is amearcod.
 31. Þe dæg hæfð <foreign>xxiiii</foreign> tida, and six twia <foreign>scripuli</foreign>
wyrcað healfe uncia, and twa <foreign>semiuntia</foreign> wyrcað ane uncia.
 32. An uncia stent on <foreign>xxiiii</foreign> penigum.
 33. Twelf siþun twelf peningas beoð on anum punde.
 34. Nim þa twelf of ðam getæle and hat ða twelf vncia, and
ða endluuon dælas deuncem.


END_TEXT
START_TEXT

Lch I (HerbHead)
B21.1.1.1.
Pseudo-Apuleius: Herbarium: de Vriend 1984, 1-29.



 0.1. <foreign>Nomen herbe betonica</foreign> þæt is biscopwyrt.
 1.1. Wið unhyrum nihtgengum & wið egeslicum gesyhþum
& swefnum.
 1.2. Gyf mannes heafod tobrocen sy.
 1.3. Wið eagena sare.
 1.4. Wið earena sare.
 1.5. Wið eagena dymnysse.
 1.6. Wið tyrende eagan.
 1.7. Wið swyðlicne blodryne of nosum.
 1.8. Wið toþ ece.
 1.9. Wið sidan sare.
 1.10. Wið lenden brædena sare.
 1.11. Wið wambe sare.
 1.12. Wið þæt mannes inoð to fæst sy.
 1.13. Wið þæt men blod upp wealle þurh his muð.
 1.14. Wið þæt man nelle beon druncen.
 1.15. Wið þæt man wille spring ongesittan.
 1.16. Wið þæt man sy innan abrocen.
 1.17. Wið þæt man on mycelre rade oþþe on myclum gangum
weorþe geteored.
 1.18. Wið þæt man sy unhal oþþe hine wlatige.
 1.19. Wið þæt mannes mete eaþelice gemylte.
 1.20. Wið þæt man ne mæge his mete gehealdan.
 1.21. Wið innoþes sare oþþe gif he aþunden sy.
 1.22. Wið attor þigene.
 1.23. Wið nædran slite.
 1.24. Eft wið nædran slite.
 1.25. Wið woden hundes slite.
 1.26. Wið þæt mannes þrotu sar sy oþþe his swyran
hwylc dæl.
 1.27. Wið lendena sare & gif his þeoh acen.
 1.28. Wið þone hatan feofor.
 1.29. Wið fotadle.
 2.0. <foreign>Herba arniglosa</foreign> þæt ys wegbræd.
 2.1. Wið heafod ece.
 2.2. Wiþ wambe sare.
 2.3. Wiþ innoþes sare.
 2.4. Eft wið þon þe man on wambe forweaxen sy.
 2.5. Wiþ þon þe mon þurh his argang blode ut yrne.
 2.6. Wið þæt man forwundud sy.
 2.7. Wið þæt man wylle mannes wambe þwænan.
 2.8. Wið nædran slite.
 2.9. Eft wið nædran slite.
 2.10. Wiþ inwyrmas.
 2.11. Wiþ þæt mannes lichoma sy aheardod.
 2.12. Wið þæt men sy þas feorþan dæges fefor.
 2.13. Wiþ fotadle & wið sina sare.
 2.14. Wið þam fefore þe þy þriddan dæge egleþ.
 2.15. Wið þam fefore þe þy æftran dæge to cymþ.
 2.16. Wið wunda hatungæ.
 2.17. Wið þæt mannes fet on syðe tydrien.
 2.18. Wið þæt men weargebræde weaxe on þam nosuin
oððe on þam hleore.
 2.19. Be æghwylcum uncuþum blædrum þe on mannes nebbe
sittað.
 2.20. Wið nuðes wunde.
 2.21. Wið wede humdes slite.
 2.22. Wið ælces dæges mannes tyddernysse inneweardes.
 3.0. <foreign>Herba quinquefolium</foreign> þæt is fifleafe.
 3.1. Wið þæt mannes lyþu acen oþþe on geflogen sy.
 3.2. Wið wambe sare.
 3.3. Wiþ muþes ece & tungan & þrotan.
 3.4. Wiþ heafdes sare.
 3.5. Wiþ þæt men blod ut of nosum yrne to swyþe.
 3.6. Wiþ þæt mannes midrif ace.
 3.7. Wiþ nædran slite.
 3.8. Wiþ þæt man forbærned sy.
 3.9. Gyf þu wylle cancer ablendan.
 4.0. <foreign>Herba uermenaca</foreign> þæt is æscþrotu.
 4.1. Wið wunda & deadspringas & cyrnlu.
 4.2. Eft wið cyrnlu.
 4.3. Wið þa þe habbað ætstandene ædran swa þæt
þæt blod ne mæg his gecyndlican ryne habban & hyra þygne
gehealdan ne magon.
 4.4. Wið lifre sar.
 4.5. Wið þa untrumnysse þe stanas weaxeþ on blædran.
 4.6. Wið heafod sar.
 4.7. Wið nædran slite.
 4.8. Wið attorcoppan bite.
 4.9. Wið wede hundes slite.
 4.10. Wið niwe wundela.
 4.11. Wið nædran slite.
 5.0. <foreign>Herba symphoniacam</foreign> þæt is henne belle.
 5.1. Wiþ earena sar.
 5.2. Wið cneowa geswell oþþe sceancena oððe swa hwær
swa on lichaman geswell sy.
 5.3. Wiþ toþa sare.
 5.4. Wið þæra gewealda sar oþþe geswell.
 5.5. Wiþ þæt wifes breost sare syn.
 5.6. Wiþ fota sar.
 5.7. Wiþ lungenadle.
 6.0. <foreign>Herba uiperina</foreign> þæt is nædre wyrt.
 6.1. Wiþ nædran slite.
 7.0. Her bið <foreign>ueneria</foreign> þæt ys beo wyrt.
 7.1. Wiþ þæt beon ne æt fleon.
 7.2. Wiþ þæt man gemigan ne mæge.
 8.0. <foreign>Herba pes leonis</foreign> þæt is leonfot.
 8.1. Wiþ þæt man sy cis.
 9.0. <foreign>Herba scelerata</foreign> þæt is clufðung.
 9.1. Wið wundela & dead springas.
 9.2. Wiþ swylas & weartan.
 10.0. <foreign>Herba batracion</foreign> þæt is clufwyrt.
 10.1. Wiþ monoð seoce.
 10.2. Wiþ þa sweartan dolh.
 11.0. <foreign>Herba artemesia</foreign> þæt is mugcwyrt.
 11.1. Wið innoþes sare.
 11.2. Wið fota sar.
 12.0. <foreign>Herba artemisia tagantes</foreign> þæt ys oþres cynnes
mucgwyrt.
 12.1. Wið blædran sare.
 12.2. Wiþ þeona sare.
 12.3. Wiþ sina sare & geswell.
 12.4. Gyf hwa mid fotadle swyþe geswenced sy.
 12.5. Gyf hwa sy mid feferum gedreht.
 13.0. <foreign>Herba artemisia leptefillos</foreign> þæt ys þriddan cynnes
mucgwyrt.
 13.1. Wiþ þæs magan sare.
 13.2. Wiþ þæra sina bifunge.
 14.0. <foreign>Herba lapatium</foreign> þæt ys docce.
 14.1. Wið cyrnlu þe on wealde weaxeþ.
 15.0. <foreign>Herba dracontea</foreign> þæt ys dracentse.
 15.1. Wiþ ealra nædrena slite.
 15.2. Wiþ banbryce.
 16.0. <foreign>Herba satyrion</foreign> þæt ys refnes leac.
 16.1. Wið earfoðlice wundela.
 16.2. Wiþ eagena sare.
 17.0. <foreign>Herba gentiana</foreign> þæt ys feldwyrt.
 17.1. Wið nædran slite.
 18.0. <foreign>Herba orbicularis</foreign> þæt ys slite.
 18.1. Wið þæt mannes fex fealle.
 18.2. Wiþ innoðes styrunga.
 18.3. Wiþ miltan sare.
 19.0. <foreign>Herba proserpinaca</foreign> þæt ys unfortredde.
 19.1. Wiþ þæt man blod spiwe.
 19.2. Wiþ sidan sare.
 19.3. Wiþ bresta sare.
 19.4. Wiþ eagena sare.
 19.5. Wiþ earena sare.
 19.6. Wiþ utsihte.
 20.0. <foreign>Herba aristolochia</foreign> þæt ys smero wyrt.
 20.1. Wið attres strencðe.
 20.2. Wiþ þa stiþustan feforas.
 20.3. Wiþ næsþurla sare.
 20.4. Wiþ þæt hwa mid cyle gewæht sy.
 20.5. Wiþ nædran slite.
 20.6. Gyf cyld hwylc ahwæned sy.
 20.7. Wiþ þæt wærhbrede on nosu wexe.
 21.0. <foreign>Herba nasturtium</foreign> þæt ys cærse.
 21.1. Wiþ ðæt mannes fex fealle.
 21.2. Wiþ heafod sare þæt ys wið scurf & gicþan.
 21.3. Wiþ lices sarnysse.
 21.4. Wiþ swylas.
 21.5. Wiþ weartan.
 22.0. <foreign>Herba hieribulbus</foreign> þæt ys greate wyrt.
 22.1. Wiþ liþa sare.
 22.2. Gif nebcorn on wifmannes nebbe wexen.
 23.0. <foreign>Herba apollinaris</foreign> þæt is glof wyrt.
 23.1. Wið handa sare.
 24.0. <foreign>Herba camemelon</foreign> þæt is mageþe.
 24.1. Wið eagena sare.
 25.0. <foreign>Herba chamedris</foreign> þæt is heort clæfre.
 25.1. Gyf hwa tobrysed sy.
 25.2. Wið nædran slite.
 25.3. Wiþ fotadle.
 26.0. <foreign>Herba chameæleæ</foreign> þæt is wulfes camb.
 26.1. Wiþ lifer seocnysse.
 26.2. Wiþ attres drenc.
 26.3. Wiþ wæter seocnysse.
 27.0. <foreign>Herba chamepithys</foreign> þæt is henep.
 27.1. Wiþ wundela.
 27.2. Wiþ innoþes sare.
 28.0. <foreign>Herba chamedafne</foreign> þæt is ræfnes fot.
 28.1. Wið innoþ to astyrigenne.
 29.0. <foreign>Herba ostriago</foreign> þæt is liðwyrt.
 29.1. Wiþ ealle þingc þe on men to sare innan acennede
beoð.
 30.0. <foreign>Herba britannice</foreign> þæt is hæwen hydele.
 30.1. Wiþ muðes sare.
 30.2. Eft wið muþes sare.
 30.3. Wiþ toþa sare.
 30.4. Wiþ fæstne innoð to astyrigenne.
 30.5. Wið sidan sare.
 31.0. <foreign>Herba lactuca siluatica</foreign> þæt is wudu lectric.
 31.1. Wiþ eagena sare.
 31.2. Eft wiþ eagena dymnysse.
 32.0. <foreign>Herba agrimonia</foreign> þæt is garclife.
 32.1. Wið eagena sare.
 32.2. Wið innoðes sare.
 32.3. Wiþ cancor & wið wundela.
 32.4. Wiþ nædran slite.
 32.5. Wiþ weartan.
 32.6. Wið miltan sare.
 32.7. Gyf þu hwilce wingc on þam lichoman ceorfan wille.
 32.8. Wiþ slege isernes.
 33.0. <foreign>Herba astula regia</foreign> þæt is wudu rofe.
 33.1. Wið sceancena sare.
 33.2. Wiþ lifre sare.
 34.0. <foreign>Herba lapatium</foreign> þæt is wudu docce.
 34.1. Gyf hwylc stiþnes on lichoman becume.
 35.0. <foreign>Herba centauria maior</foreign> þæt is curmelle seo mare.
 35.1. Wið liferadle.
 35.2. Wið wunda & cancor.
 36.0. <foreign>Herba centauria minor</foreign> þæt is curmelle seo læsse.
 36.1. Wið nædran slite.
 36.2. Wið eagena sare.
 36.3. Eft wið þon ylcon.
 36.4. Wiþ sina togunge.
 36.5. Wiþ attres onbyrginge.
 36.6. Wiþ þæt wyrmas ymb nafolan derigeþ.
 37.0. <foreign>Herba personacia</foreign> þæt is bete.
 37.1. Wið ealle wunda & wiþ nædran flitas.
 37.2. & wiþ feforas.
 37.3. Wið þæt cancor on wunde wexe.
 37.4. Wiþ innoðes sare.
 37.5. Wið wede hundes slite.
 37.6. Wiþ niwe wunda.
 38.0. <foreign>Herba fraga</foreign> þæt is streaberge.
 38.1. Wið miltan sare.
 38.2b"> Wiþ nyrwyt .
 38.2a"> Wiþ innoþes sare.
 39.0. <foreign>Herba hibiscus</foreign> þæt is mersc mealwe.
 39.1. Wið fotadle.
 39.2. Wiþ ælce gegaderunga þe on þam lichoman acennede
beoþ.
 40.0. <foreign>Herba ippirus</foreign> þæt is æquiseia.
 40.1. Wiþ utsiht.
 40.2. Wiþ þæt man blod swyþe ræce.
 41.0. <foreign>Herba malfa erratica</foreign> þæt is hocleaf.
 41.1. Wið blædran sare.
 41.2. Wið sina sare.
 41.3. Wið sidan sare.
 41.4. Wið niwe wunda.
 42.0. <foreign>Herba buglossa</foreign> þæt is hundes tunge.
 42.1. Gyf hwylcum men sy þæs þriddan dæges fefor oððe
þæs feorþan.
 42.2. Wið nyrwyt.
 43.0. <foreign>Herba bulbiscillatica</foreign> þæt is glædene.
 43.1. Wið wæter seocnysse.
 43.2. Wiþ liða sare.
 43.3. Wiþ þa adle þe grecas <foreign>paranichias</foreign> nemneð.
 43.4. Wiþ þæt man ne mæge wæterseoces mannes þurst
gecelan.
 44.0. <foreign>Herba cotiledon</foreign> þæt ys <foreign>umbilicus ueneris</foreign>.
 44.1. Wið swylas.
 45.0. <foreign>Herba galli crus</foreign> þæt is attorlaðe.
 45.1. Wið hundes slite.
 46.0. <foreign>Herba prassion</foreign> þæt is hare hune.
 46.1. Wið geposu & wið þæt he hefelice hræce.
 46.2. Wið magan sare.
 46.3. Wið rengwyrmas abutan nafolan.
 46.4. Wiþ liþa sare & wið geþind.
 46.5. Wið attres þigne.
 46.6. Wiþ sceb & teter.
 46.7. Wið lungenadle.
 46.8. Wið ealle stiðnessa þæs lichoman.
 47.0. <foreign>Herba xifion</foreign> þæt is foxes fot.
 47.1. Wiþ uncuðe springas þe on lichoman acennede beoð.
 47.2. Wiþ heafod bryce & ætrige ban.
 48.0. <foreign>Herba galli tricus</foreign> þæt is wæter wyrt.
 48.1. Gyf swylas fæmnum derien.
 48.2. Wiþ ðæt mannes fex fealle.
 49.0. <foreign>Herba temolus</foreign> þæt is singrene.
 49.1. Wið cwiðan sare.
 50.0. <foreign>Herba ælitrophus</foreign> þæt is sigelhweorfa.
 50.1. Wiþ ealle attru.
 50.2. Wið flewsan.
 51.0. <foreign>Herba gryas</foreign> þæt is mæderu.
 51.1. Wiþ ban ece & wiþ ban bryce.
 51.2. Wið ælc sar be þam lichoman dereþ.
 52.0. <foreign>Herba politricus</foreign> þæt is hymele.
 52.1. Wið innoðes sare & wið þæt fex wexe.
 53.0. <foreign>Herba malochin agria</foreign> þæt is wudurofe.
 53.1. Wiþ utsiht.
 53.2. Wiþ innoðes flewsan.
 54.0. <foreign>Herba metoria</foreign> þæt is hwit popig.
 54.2. Wiþ þunwonga sare.
 54.3. Wið slæpleaste.
 55.0. <foreign>Herba oenantes</foreign>.
 55.1. Wið þæt man gemigan ne mæg.
 55.2. Gyf hwa swyþe hræce.
 56.0. <foreign>Herba narcisus</foreign> þæt is halswyrt.
 56.1. Wiþ þa wunda þe on men beoð acenned.
 57.0. <foreign>Herba splenion</foreign> þæt is brune wyrt.
 57.1. Wið miltan sare.
 58.0. <foreign>Herba polion</foreign>.
 58.1. Wið monoð seoce.
 59.0. <foreign>Herba uictoriola</foreign> þæt is cneowholen.
 59.1. Wiþ ðone dropan & þæs magan sare.
 60.0. <foreign>Herba confirma</foreign> þæt is galluc.
 60.1. Wiþ wifa flewsan.
 60.2. Gyf hwa innan toborsten sy.
 60.3. Wið magan sare.
 61.0. <foreign>Herba asterion</foreign>.
 61.1. Wiþ fylle seocnysse.
 62.0. <foreign>Herba leporis pes</foreign> þæt is haran hyne.
 62.1. Wið innoðes fæstnysse.
 63.0. <foreign>Herba dictamnus</foreign>.
 63.1. Wið þæt wif hæbbe on hyre innoðe dead boren
tuddur.
 63.2. Wiþ wunda.
 63.3. Wiþ nædran slite.
 63.4. Wiþ attor þigene.
 63.5. Eft wið niwe wunda.
 64.0. <foreign>Herba solago maior</foreign> þæt is <foreign>helioscorpion</foreign>.
 64.1. Eft wið nædran slite.
 65.0. <foreign>Herba solago minor</foreign> þæt is <foreign>æliotropion</foreign>.
 65.1. Wið rengwyrmas abutan nafolan.
 66.0. <foreign>Herba peonia</foreign>.
 66.1. Wiþ monoð seocnysse.
 66.2. Wiþ hype ban ece.
 67.0. <foreign>Herba peristerion</foreign> þæt ys berbena.
 67.1. Wiþ hundes beorc.
 67.2. Wið ealle attru.
 68.0. <foreign>Herba bryonia</foreign> þæt is hymele.
 68.1. Wið miltan sare.
 69.0. <foreign>Herba nymfete</foreign>.
 69.1. Wið utsiht.
 69.2. Eft wið utsiht.
 69.2. Eft wið innoþes sare.
 70.0. <foreign>Herba crision</foreign> þæt is clæfre.
 70.1. Wiþ gomena sare.
 71.0. <foreign>Herba isatis</foreign>.
 71.1. Wið næddran slite.
 72.0. <foreign>Herba scordea</foreign>.
 72.1. Eft wið nædran slite.
 72.2. Wið sina sare.
 72.3. Wið fefor.
 73.0. <foreign>Herba uerbascus</foreign> þæt is feld wyrt.
 73.1. Be þam þe mercurius þas wyrte uilixe sealde.
 73.2. Wið ealle yfele gencymas.
 73.3. Wið fotadle.
 74.0. <foreign>Herba heraclea</foreign>.
 74.1. Wið þæt man wylle oferlangne weg feran & him na
sceaðan ondrædan.
 75.0. <foreign>Herba cælidonia</foreign> þæt is cyleþinie.
 75.1. Wiþ eagena dymnysse & sarnysse.
 75.2. Eft wið dymgendum eagum.
 75.3. Wiþ cyrnlu.
 75.4. Wiþ hearfud ece.
 75.5. Wiþ þæt man gebærned sy.
 76.0. <foreign>Herba solata</foreign> þæt is solosece.
 76.1. Wiþ geswel.
 76.2. Wiþ earena sare.
 76.3. Wiþ toð ece.
 76.4. Wiþ blod ryne of nosum.
 77.0. <foreign>Herba senecio</foreign> þæt is grunde swylige.
 77.1. Wið wunda þeah hy ealde syn.
 77.2. Wiþ isernes slege.
 77.3. Wiþ fotadle.
 77.4. Wiþ lendena sare.
 78.0. <foreign>Herba filix</foreign> þæt is fearn.
 78.1. Wiþ wunda.
 78.2. Wiþ þæt geong man healyde sy.
 79.0. <foreign>Herba gramen</foreign> þæt is cwice.
 79.1. Wiþ miltan sare.
 80.0. <foreign>Herba gladiolum</foreign> þæt is glædene.
 80.1. Wiþ blædran sare & wið þæt he gemigan ne
mæge.
 80.2. Wiþ miltan sare.
 80.3. Wiþ innoðes sare & þæra breosta.
 81.0. <foreign>Herba ros marinum</foreign> þæt is boðen.
 81.1. Wiþ toð ece.
 81.2. Wiþ adligende & wið gicðan.
 81.4. Wiþ lifer seocnysse & þæs innoðes.
 81.5. Wiþ niwe wunda.
 82.0. <foreign>Herba pastinaca siluuatica</foreign> þæt is feld moru.
 82.1. Wiþ þæt wifmen earfoðlice cennan.
 82.2. Wiþ wifa afeormunge.
 83.0. <foreign>Herba perdicalis</foreign> þæt is dolhrune.
 83.1. Wiþ fotadle & wið cancor.
 84.0. <foreign>Herba mercurialis</foreign> þæt is cedelc.
 84.1. Wið þæs innoðes heardnysse.
 84.2. Wiþ eagena sare & geswelle.
 84.3. Gyf wæter on earan swyþe gesigen sy.
 85.0. <foreign>Herba radiola</foreign> þæt is efor fearn.
 85.1. Wið heafodece.
 86.0. <foreign>Herba sparagia agrestis</foreign> þæt is wuduceruille.
 86.1. Wiþ blædran sare oþþe geswelle.
 86.2. Wiþ toð ece.
 86.3. Wiþ æddrena sare.
 86.4. Wiþ þæt yfel man þurh æfþaca oþerne begale.
 87.0. <foreign>Herba sabina</foreign> þæt is safinæ.
 87.1. Wiþ togunga þæra sina & wiþ fota geswell.
 87.2. Wiþ heafod ece.
 87.3. Wiþ dead springas.
 88.0. <foreign>Herba canis caput</foreign> þæt is hundes heafod.
 88.1. Wiþ eagena sare & geswel.
 89.0. <foreign>Herba erusti</foreign> þæt is bremel.
 89.1. Wiþ earena sare.
 89.2. Wiþ wifes flewsan.
 89.3. Wiþ heort ece.
 89.4. Wiþ niwe wunda.
 89.5. Wiþ liþa sare.
 89.6. Wiþ nædran slite.
 90.0. <foreign>Herba millefolium</foreign> þæt is gearwe.
 90.1. Wiþ isernes slege & þæt achilles þas wyrte
funde.
 90.2. Wiþ toð ece.
 90.3. Wiþ wunda.
 90.4. Wiþ geswell.
 90.5. Wiþ þæt man earfoðlice gemigan mæge.
 90.6. Gyf wund on men acolod sy.
 90.7. Gyf men þæt heafod berste oððe uncuð swyle
ongesytte.
 90.8. Eft wiþ þam ylcan.
 90.9. Gyf hwylcum men ædran aheardode syn oþþe his mete
gemyltan nylle.
 90.10. Wiþ þæra þearma ece & þæs innoðes.
 90.11. Wið þæt men sogoða eglige.
 90.12. Wiþ heafod ece.
 90.13. Wiþ þam næddercynne þe man <foreign>spalangius</foreign> hateð.
 90.14. Eft wið nædran slite.
 90.15. Wiþ wede hundes slite.
 90.16. Wiþ næddran slite.
 91.0. <foreign>Herba ruta</foreign> þæt is rude.
 91.1. Wið þæt blod of nosum flowe.
 91.2. Wið toþundennesse.
 91.3. Wið þæs magan sare.
 91.4. Wið eagena sare & geswelle.
 91.5. Wið ofergitulnesse.
 91.6. Wið eagena dymnesse.
 91.7. Wið heafod ece.
 92.0. <foreign>Herba mentastrus</foreign>.
 92.1. Wiþ earena sare.
 92.2. Wiþ hreoflan.
 93.0. <foreign>Herba ebulus</foreign> þæt is weal wyrt.
 93.1. Wiþ þæt stanas on blædran wexen.
 93.2. Wiþ nædran slite.
 93.3. Wiþ wæter seocnysse.
 94.0. <foreign>Herba pollegion</foreign> þæt is dweorge dwosle.
 94.1. Wið þæs innoþes sare.
 94.2. Wiþ þæs magan sare.
 94.3. Wiþ gicþan þæra sceapa.
 94.4. Eft wið þæs innoðes sare.
 94.5. Wiþ þam fefore þe þy þriddan dæge egleþ.
 94.6. Gif dead boren cild sy on wifes innoðe.
 94.7. Gif hwa on scipe wlættan þolige.
 94.8. Wiþ blædran sare & þæt stanas þæron
wexen.
 94.9. Gyf hwa onbutan his heortan oððe on his breostan sar
þolige.
 94.10. Gyf hwilcum men hramma derie.
 94.11. Wiþ ðæs magan aðundennysse & þæs
innoþes.
 94.12. Wiþ miltan sare.
 94.13. Wiþ lenden ece & wið þeona sare.
 95.0. <foreign>Herba nepitamon</foreign> þæt is nepte.
 95.1. Wiþ nædran slite.
 96.0. <foreign>Herba peucedana</foreign> þæt is cammoc.
 96.1. Eft wið nædran slite.
 96.2. Wiþ gewitleaste þæs modes.
 97.0. <foreign>Herba hinnula campana</foreign> þæt ys spere wyrt.
 97.1. Wiþ blædran sare.
 97.2. Wiþ toþa sare & wagunge.
 97.3. Wiþ rengwyrmas ymb þone nafolan.
 98.0. <foreign>Herba cynoglossa</foreign> þæt is ribbe.
 98.1. Wiþ nædran slite.
 98.2. Wiþ þam fefore þe þy feorþan dæge on man
becymeþ.
 98.3. Wiþ þæt man well gehyran ne mæge.
 99.0. <foreign>Herba saxifragiam</foreign> þæt is sundcorn.
 99.1. Wiþ þæt stanas on blædran wexen.
 100.0. <foreign>Herba hedera nigra</foreign> þæt is eorðifig.
 100.1. Eft wið þæt stanas on blædran wexen.
 100.2. Wiþ heafod ece.
 100.3. Wiþ miltan sare.
 100.4. Wiþ þæra wyrma slite þe man <foreign>spalangiones</foreign>
nemneþ.
 100.5. Eft wiþ þara wunda lacnunge.
 100.6. Wiþ þæt næsðyrlu yfele stincen.
 100.7. Wiþ þæt man ne mæge wel gehyran.
 100.8. Wiþ þæt heafod ne ace for sunnan hætan.
 101.0. <foreign>Herba serpillus</foreign> þæt is organa.
 101.1. Wiþ heafdes sare.
 101.2. Eft wið heafod ece.
 101.3. Gyf hwa forberned sy.
 102.0. <foreign>Herba absinthius</foreign> þæt is wermod.
 102.1. Wiþ læla & wið oþre sar.
 102.2. Wiþ rengwyrmas.
 103.0. <foreign>Herba salfia</foreign>.
 103.1. Wiþ gicþan þæra gesceapa.
 103.2. Eft wið gicþan þæs setles.
 104.0. <foreign>Herba coliandra</foreign> þæt is.
 104.1. Wið rengwyrmas.
 104.2. Wiþ þæt wif hrædlice cennan mæge.
 105.0. <foreign>Herba porclaca</foreign>.
 105.1. Wiþ swyþlicne flewsan þæs sædes.
 106.0. <foreign>Herba cerefolia</foreign> þæt is cerfille.
 106.1. Wiþ þæs magan sare.
 107.0. <foreign>Herba sisimbrius</foreign>.
 107.1. Wiþ blædran sare & ne mæge gemigan.
 108.0. <foreign>Herba olisatra</foreign>.
 108.1. Eft wið blædran sare & þæs micgan.
 109.0. <foreign>Herba lilium</foreign> þæt is lilie.
 109.1. Wiþ nædran slite.
 109.2. Wiþ geswell.
 110.0. <foreign>Herba tytymallus calatites</foreign> þæt ys lacterida.
 110.1. Wiþ þæra innoþa sare.
 110.2. Wiþ weartan.
 110.3. Wiþ hreoflan.
 111.0. <foreign>Herba carduus siluaticus</foreign> þæt is wudu þistel.
 111.1. Wiþ þæs magan sare.
 111.2. Wiþ þæt þu nane yfele gencymas þe ne ondræde.
 112.0. <foreign>Herba lupinum montanum</foreign>.
 112.1. Wiþ þæt wyrmas ymb þone nafolan dergen.
 112.2. Wiþ þæt cildum þær sylfe derige.
 113.0. <foreign>Herba lactyrida</foreign> þæt is giþ corn.
 113.1. Wiþ þæs innoðes heardnysse.
 114.0. <foreign>Herba lactuca leporina</foreign> þæt is lactuca.
 114.1. Wið feforgende.
 115.0. <foreign>Herba cucumeris siluatica</foreign> þæt is hwerhwette.
 115.1. Wiþ þæra sina sare & fotadle.
 115.2. Gyf cild misboren sy.
 116.0. <foreign>Herba cannaue silfatica</foreign>.
 116.1. Wiþ þæra breosta sare.
 116.2. Wiþ cile bærnettes.
 117.0. <foreign>Herba ruta montana</foreign> þæt is rude.
 117.1. Wiþ eagena dymnysse.
 117.2. Eft wið breosta sare.
 117.3. Wiþ lifer sare.
 117.4. Wiþ þæt man gemigan ne mæge.
 117.5. Wiþ nædran slite.
 118.0. <foreign>Herba eptafilon</foreign> þæt is seofonleafe.
 118.1. Wiþ fot adle.
 119.0. <foreign>Herba ocimus</foreign> þæt is mistel.
 119.1. Wiþ heafod ece.
 119.2. Eft wið eagena sare & geswelle.
 119.3. Wiþ ædrena sare.
 120.0. <foreign>Herba apium</foreign> þæt is merce.
 120.1. Wiþ eagena sare & geswelle.
 121.0. <foreign>Herba hedera crysocantes</foreign> þæt is ifig.
 121.1. Wiþ Wæter seocnysse.
 122.0. <foreign>Herba menta</foreign> þæt is minte.
 122.1. Wiþ teter & wið pypylgende lic.
 122.2. Wiþ yfele dolh & wiþ wunda.
 123.0. <foreign>Herba anetum</foreign> þæt is dile.
 123.1. Wiþ gicþan & wið sar þæra gesceapa.
 123.2. Gyf þonne wifmen hwæt swilces derige.
 123.3. Wið heafodece.
 124.0. <foreign>Herba origanum</foreign> þæt is organe.
 124.1. Wiþ þone dropan & liferadle & nyrwytte.
 124.2. Wiþ gebræceo.
 125.0. <foreign>Herba semperuiuus</foreign> þæt sy sinfulle.
 125.1. Wiþ ealle gegaderunga þæs yfelan wætan.
 126.0. <foreign>Herba feniculus</foreign> þæt ys finul.
 126.1. Wiþ gebræceo & wið nyrwyt.
 126.2. Wiþ blædran sare.
 127.0. <foreign>Herba erifion</foreign> þæt is lyþ wyrt.
 127.1. Wiþ lungenadle.
 128.0. <foreign>Herba sinfitus albus</foreign>.
 128.1. Wiþ wifes flewsan.
 129.0. <foreign>Herba petroselinum</foreign> þæt is petersilie.
 129.1. Wiþ nædran slite.
 129.2. Wiþ þæra sina sare.
 130.0. <foreign>Herba brassica</foreign> þæt is medder wyrt.
 130.1. Wiþ ealle geswell.
 130.2. Wiþ sidan sare.
 130.3. Wiþ fotadle.
 131.0. <foreign>Herba basilisca</foreign> þæt is nædder wyrt.
 131.1. Wiþ eall nædder cyn.
 132.0. <foreign>Herba mandragora</foreign>.
 132.1. Wiþ heafod ece.
 132.2. Wiþ þæra earena sare.
 132.3. Wið fotadle.
 132.4. Wiþ gewitleaste.
 132.5. Eft wiþ sina sare.
 132.6. Gyf hwa hwylce hefige yfelnysse on his hofe geseo.
 133.0. <foreign>Herba lychamis stephanice</foreign> þæt ys læce wyrt.
 133.1. Wiþ eal nædder cyn.
 134.0. <foreign>Herba action</foreign>.
 134.1. Wiþ þæt man blod & worsm gemang hræce.
 134.2. Wiþ þæra liða sare.
 135.0. <foreign>Herba abrotanus</foreign> þæt is suþerne wuda.
 135.1. Wyþ nyrwyt & ban ece & wið wæt man
earfoþlice gemigan mæge.
 135.2. Wiþ sidan sare.
 135.3. Wiþ attru & wið nædrena slite.
 135.4. Eft wið nædrena slite.
 135.5. Wiþ eagena sare.
 136.0. <foreign>Herba sion</foreign> þæt is laber.
 136.1. Wiþ þæt stanas on blædran wexen.
 136.2. Wiþ utsiht & innoðes styrungæ.
 137.0. <foreign>Herba eliotropus</foreign> þæt is sigil hweorfa.
 137.1. Wiþ ealra nædder cynna slitas.
 137.2. Wiþ þæt wyrmas ymb þone nafolan derigen.
 137.3. Wiþ weartan.
 138.0. <foreign>Herba spreritis</foreign>.
 138.1. Wiþ þone colan fefor.
 138.2. Wiþ wæde hundes slite.
 138.3. Wiþ miltan sare.
 139.0. <foreign>Herba aizos minor</foreign>.
 139.1. Wiþ oman & eagena sare & fotadle.
 139.2. Wiþ heafod ece.
 139.3. Wiþ þæra wyrma slite þe man <foreign>spalangiones</foreign>
hateþ.
 139.4. Wiþ utsiht & wiþ innoþes flewsan & wiþ
wyrmas þe on þam innoðe deriaþ.
 139.5. Eft wið gehwylce untrumnysse þæra eagena.
 140.0. <foreign>Herba elleborus albus</foreign> þæt is tunsing wyrt.
 140.1. Be þysse wyrte mægenum.
 140.2. Wiþ utsiht.
 140.3. Wiþ adla & wið ealle yfelu.
 141.0. <foreign>Herba buoptalmon</foreign>.
 141.1. Wiþ gehwylce yfele springas.
 141.2. Wiþ æwyrdlan þæs lichoman.
 142.0. <foreign>Herba tribulus</foreign> þæt is gorst.
 142.1. Wiþ mycele hætan þæs lichaman.
 142.2. Wiþ þæs muðes & þæra gomena fulnysse &
forrotudnysse.
 142.3. Wiþ þæt stanas on blædran wexen.
 142.4. Wiþ nædran slite.
 142.5. Wiþ attres drinc.
 142.6. Wið flean.
 143.0. <foreign>Herba coniza</foreign>.
 143.1. Wiþ nædran slite & afligennysse & wið
gnættas & micgeas & wið flean & wunda.
 143.2. Wiþ wifes swiþan to feormienne & wið þæt wif
cennan ne mæge.
 143.4. Wiþ þa colan feforas.
 143.5. Wiþ heafod ece.
 144.0. <foreign>Herba tricnos manicos</foreign> þæt is foxes clofe.
 144.1. Wiþ oman.
 144.2. Wiþ pypelgende lic.
 144.3. Wiþ heafodes sare & þæs magan hætan &
wið cyrnlu.
 144.4. Wiþ earena sare.
 145.0. <foreign>Herba glycyrida</foreign>.
 145.1. Wiþ þone drigean fefor.
 145.2. Wiþ breosta sare & þære lifre & þære
blædran.
 145.3. Wiþ leahtras þæs muþes.
 146.0. <foreign>Herba strutnis</foreign>.
 146.1. Wiþ þæt man gemigan ne mæge.
 146.2. Wiþ lifer seocnysse & nyrwytte & wiþ swyðlicne
hracan & innoþes togotennysse.
 146.3. Wiþ þæt stanas on blædran wexen.
 146.4. Wiþ hreoflan.
 146.5. Wiþ yfele gegaderunge.
 147.0. <foreign>Herba aizon</foreign>.
 147.1. Wiþ toborsten lic & forrotudnysse & wið eagena
sare & hætan & forbærnednysse.
 147.3. Wiþ nædran slite.
 147.4. Wiþ utsiht & wið wyrmas on innoþe & wiþ
swyðlicne cyle.
 148.0. <foreign>Herba samsuchon</foreign> þæt is ellen.
 148.1. Wiþ wæter seocnysse & unmihtilicnysse þæs
migðan & innoþa astyrunge.
 148.2. Wiþ springas & wið toborsten lic.
 148.3. Wiþ scorpiones stincg.
 148.4. Wiþ mycele hætan & geswel þæra eagena.
 149.0. <foreign>Herba stecas</foreign>.
 149.1. Wiþ þæra breosta sare.
 150.0. <foreign>Herba thyaspis</foreign>.
 150.1. Wiþ ealle yfele gegaderunga þæs innoþes & wið
wifa monoðlican.
 151.0. <foreign>Herba polios</foreign> þæt is <foreign>omnimorbia</foreign>.
 151.1. Wiþ nædran slite.
 151.2. Wiþ wæter seocnysse.
 151.3. Wiþ miltan sare & wið nædran to afligenne &
wið niwe wunda.
 152.0. <foreign>Herba hypericon</foreign> þæt ys <foreign>corion</foreign>.
 152.1. Wiþ migþan & monoðlican astyringe.
 152.2. Wiþ fefor þe þy feofþan dæge egleþ.
 152.3. Wiþ þæra sceancena geswel & ece.
 153.0. <foreign>Herba acanta leuca</foreign>.
 153.1. Wiþ þæt man blode hræce & þæs magan
sare.
 153.2. Wiþ þæs migðan astyrunge.
 153.3. Wiþ þæra toða sare & yfele læla.
 153.4. Wiþ hramman & nædran slite.
 154.0. <foreign>Herba acanton</foreign> þæt is beowyrt.
 154.1. Wiþ innoþes astyrunge & þæs migðan.
 154.2. Wiþ lungenadle & gehwylce yfelu.
 155.0. <foreign>Herba quiminon</foreign> þæt is cymen.
 155.1. Wiþ þæs magan sare.
 155.2. Wiþ nyrwyt & nædran slite.
 155.3. Wiþ innoða toðundennysse & hætan.
 155.4. Wiþ blodryne of næsþyrlon.
 156.0. <foreign>Herba camilleon alba</foreign> þæt is wulfes tæsl.
 156.1. Wiþ þæt wyrmas on þam innoðe ymb þone naflan
dergen.
 156.2. Wiþ wæterseocnysse & þæs micðan
earfoðlicnysse.
 157.0. <foreign>Herba scolimbos</foreign>, Se unbrade þistel he hauat þislece
hauod/.
 157.1. Wiþ fulne stenc þæra oxna & ealles þæs
lichoman.
 157.2. Wiþ ful stincendne migðan.
 158.0. <foreign>Herba iris</foreign> yllyrica.
 158.1. Wiþ micelne hracan & innoða astyrunge.
 158.2a"> Wiþ nædran slite.
 158.2b"> Wiþ wifa monoðlican to astyrigenne.
 158.3. Wiþ cyrnla & ealle yfelu cumlu.
 158.4. Wiþ heafdes sare.
 159.0. <foreign>Herba elleborus albus</foreign>.
 159.1. Wiþ lifer seocnysse & ealle attru.
 160.0. <foreign>Herba delfinion</foreign>.
 160.1. Wiþ þam fefore þe þy feorþan dæge on man
becymeþ.
 161.0. <foreign>Herba acios</foreign>.
 161.1. Wiþ nædrena slitas & lendena sare.
 162.0. <foreign>Herba centimorbia</foreign>.
 162.1. Wiþ þæt hors on hrycge on þam bogum awyrd sy &
hyt open sy.
 163.0. <foreign>Herba scordios</foreign>.
 163.1. Wiþ þæs migðan astyrunge & wið nædrena
slitas & ealle attru & magan sare.
 163.3. Wiþ þa gerynnincge þæs wormses ym þa breost.
 163.4. Wiþ fotadle.
 163.5. Wiþ niwe wunda.
 164.0. <foreign>Herba ami</foreign> þæt is miluium.
 164.1a"> Wiþ þæs innoðes astyrunge & earfoðlicnysse
þæs migðan & wildeora slitas.
 164.1b"> Wiþ wommas þæs lichoman.
 164.2. Wiþ æblæcnysse & æhiwnysse þæs
lichoman.
 165.0. <foreign>Herba uiola</foreign> þæt ys ban wyrt.
 165.1. Wiþ þæs cwiðan sare & wið þone hætan.
 165.2. Wiþ misenlice leahtras þæs bæcþearmes.
 165.3. Wiþ cancor þæra toða.
 165.4. Wiþ þa monoðlican to astyrigenne.
 165.5. Wiþ miltan sare.
 166.0. <foreign>Herba uiola purpurea</foreign>.
 166.1. Wið niwe wundela & eac wið ealde.
 166.2. Wið þær magan heardnysse.
 167.0. <foreign>Herba zama lentition</foreign>.
 167.1. Wiþ ealle wundela.
 167.2. Wiþ wunda cancor.
 168.0. <foreign>Herba ancusa</foreign>.
 168.1. Wiþ forbærnednysse.
 169.0. <foreign>Herba psillios</foreign>.
 169.1. Wiþ cyrnlu & ealle yfela gegaderunga.
 169.2. Wiþ heafodes sare.
 170.0. <foreign>Herba cynosbatus</foreign>.
 170.1. Wiþ miltan sare.
 171.0. <foreign>Herba aglaofotis</foreign>.
 171.1. Wiþ þone fefor be þy þriddan dæge & þy
feorþan on man becymeð.
 171.2. Gif hwa hreohnysse on rewytte þolige.
 171.3. Wiþ hramman & wiþ bifunge.
 172.0. <foreign>Herba capparis</foreign> þæt is wudu bend.
 172.1. Wiþ miltan sare.
 173.0. <foreign>Herba eryngius</foreign>.
 173.1. Wiþ þæs migðan astyrunge & wið þa
monoðlican & þæs innoþes astyrunge.
 173.2. Wið mænigfealde leahtras þes innoþes.
 173.3. Wiþ þæra breosta geswell.
 173.4a"> Wiþ scorpiones styng & ealra næddercynna slitas
& wið wede hunðes slite.
 173.4b"> Wiþ oman & wið fotadle.
 174.0. <foreign>Herba philantropos</foreign>.
 174.1. Wiþ nædrena slitas & wið þæra wyrma þe man
<foreign>spalangiones</foreign> hateþ.
 174.2. Wiþ earena sare.
 175.0. <foreign>Herba achillea</foreign>.
 175.1. Wiþ niwe wunda.
 175.2. Gif wif of ðam gecyndelican limon þone flewsan þæs
wætan ðolige.
 175.3. Wið utsiht.
 176.0. <foreign>Herba ricinus</foreign>.
 176.1. Wiþ hagol & wið hreohnysse to awendenne.
 177.0. <foreign>Herba polloten</foreign> þæt ys <foreign>porrum nigrum</foreign>.
 177.2. Wiþ hundes slite.
 177.2. Wiþ wunda.
 178.0. <foreign>Herba urtica</foreign> þæt is netele.
 178.1. Wiþ forcillede wunda.
 178.2. Wið geswell.
 178.3. Gyf ænig dæl þæs lichoman geslegon sy.
 178.4. Wiþ lyþa sare.
 178.5. Wiþ fule wunde & forrotude.
 178.6. Wiþ wifes flewsan.
 178.7. Wiþ þæt ðu cile ne þolige.
 179.0. <foreign>Herba priapisci</foreign> þæt is <foreign>uicapruica</foreign>.
 179.1. Wið deoful seocnyssa & wið nædran & wið
wildeor & wið attru & wið gehwylce behatu & wið andan &
wið ogan & þæt þu gife hæbbe & wið þæt þu
gesælig beo & gecweme.
 180.0. <foreign>Herba litosperimon</foreign>.
 180.1. Wið þæt stanas on blæddran wexen.
 181.0. <foreign>Herba staius agria</foreign>.
 181.1. Wiþ þone yfelan wætan þæs lichoman.
 181.2. Wiþ scruf & wið sceab.
 181.3. Wið toða sare & toð reomena.
 182.0. <foreign>Herba gorgonion</foreign>.
 182.1. Wiþ gehwylce yfele fotswaðu.
 183.0. <foreign>Herba milotis</foreign>.
 183.1. Wiþ eagena dymnysse.
 183.2. Wiþ sina togunge.
 184.0. <foreign>Herba bulbus</foreign>.
 184.1. Wiþ geswel & wið fotadle & wið gehwylce
gederednesse/.
 184.2b"> Wið wæter seocnesse.
 184.2a"> Wiþ hunda slitas & wið þæt man swæte &
wið þæs magan sare.
 184.3. Wiþ wundela & scurfe & nebcorne.
 184.4. Wiþ þæra innoþa toðundennysse &
toborstennysse.
 185.0. <foreign>Herba colocynthis agra</foreign> þæt is cucurbita.
 185.1. Wið innoþes styrunge.

END_TEXT
START_TEXT

Lch I (Herb)
B21.1.1.2.
Pseudo-Apuleius: Herbarium: de Vriend 1984, 30-233.



 1.1. Ðeos wyrt þe man betonican nemneð, heo biþ cenned on
mædum & on clænum dunlandum & on gefriþedum stowum.
 1.1. Seo deah gehwæþer ge þæs mannes sawle ge his
lichoman.
 1.1. Hio hyne scyldeþ wið unhyrum nihtgengum & wið
egeslicum gesihðum & swefnum.
 1.1. & seo wyrt byþ swyþe haligu.
 1.1. & þus þu hi scealt niman on Agustes monðe butan
iserne.
 1.1. & þonne þu hi genumene hæbbe, ahryse þa moldan
of, þæt hyre nanwiht on ne clyfie, & þonne drig hi on sceade swyþe
þearle & mid wyrttruman mid ealle gewyrc to duste.
 1.1. Bruc hyre þonne & hyre byrig þonne ðu beþurfe.
 1.2. Gif mannes heafod tobrocen sy genim þa ylcan wyrte
betonican, scearfa hy þonne & gnid swyþe smale to duste.
 1.2. Genim þonne twega trymessa wæge, þige hit þonne on
hatum beore.
 1.2. Þonne halað þæt heafod swyðe hraðe æfter þam
drince.
 1.3. Wið eagena sar genim þære ylcan wyrte wyrttruman,
seoð on wætere to þriddan dæle; & of þam wætere beþa þa
eagan/.
 1.3. & genim þæræ sylfan wyrte leaf & bryt hy &
lege ofer þa eagan on þone andwlatan.
 1.4. Wið earena sar genim þære ylcan wyrte leaf þonne heo
grenost beo.
 1.4. Wyl on wætere & wring þæt wos & siþþan hyt
gestanden beo do hit eft wearm & þurh wulle drype on þæt eare.
 1.5. Wið egena dymnesse genim þære ylcan wyrte betonican
anre tremesse wæge & wyl on wætere & syle drincan fæstendum.
 1.5. Þonne gewanað hit þone dæl þæs blodes ðe seo
dymnys of cymð.
 1.6. Wið tyrende eagan genim þa ylcan wyrte betonican &
syle þigccean.
 1.6. Heo gegodað & onliht þæra eagena scearpnysse.
 1.7. Wiþ swyþlicne blodryne of nosum genim þa ylcan wyrte
betonican & cnuca hy & gemeng þærto sumne dæl sealtes.
 1.7. & genim þonne swa mycel swa þu mæge mid twam
fingrum geniman, wyrc hit sinewealt & do on þa næsþyrlu.
 1.8. Wiþ toðece genim þa ylcan wyrte betonican & wyl on
ealdan wine oþþe on ecede to þriddan dæle.
 1.8. Hit hælþ wundurlice þæra toða sar & geswell.
 1.9. Wiþ sidan sare genim þære ylcan wyrte þreora trymessa
wæge; seoð on ealdum wine & gnid þærto <foreign>xxvii</foreign> piporcornu.
 1.9. Gedrinc his þonne on niht nistig þreo full fulle.
 1.10. Wiþ lændenbrædena sare genim þare ylcan betonican
þreora trymessa wæge, <foreign>xvii</foreign> piporcorn, gnid to somne, wyll on ealdum
wine.
 1.10. Syle him swa wearm on niht nistig þreo full fulle.
 1.11. Wið wambe sare genim þære ylcan wyrte twega trymessa
wæge, wyl on wætere, syle hyt þonne him wearm drincan.
 1.11. Ðonne bið þæs innoðes sar settende &
liðigende þæt hit sona nænig lað ne bið.
 1.12. Gif mannes innoð to fæst sy anbyrge þas ylcan wyrte on
wearmum wætere on niht nistig.
 1.12. Þonne bið se man hal on þreora nihte fyrste.
 1.13. Wiþ þon ðe men blod upp wealle þurh his muð genim
þære ylcan wyrte þreora trymessa wæge & cole gate meolc þreo
full fulle.
 1.13. Ðonne bið he swyþe raðe hal.
 1.14. Gif man nelle beon druncen nime þonne ærest, onbyrge
betonican ðære wyrte.
 1.15. Gif men wylle spring on gesittan genime þonne anes trymeses
gewæge, cnucige wið eald smeoru, lecge on ðone stede þe se spring on
gesittan wolde.
 1.15. Þonne byþ hit sona hal.
 1.16. Gif mon sy innan gebrocen oþþe him se lichoma sar sy
genime þonne betonican þære wyrte feower trymessan gewæge, wyll on
wine swyþe; drince þonne on niht nistig.
 1.16. Þonne leohtað him se lichoma.
 1.17. Gif mon on mycelre rade oþþe on miclum gangum weorðe
geteorad nime þonne betonican þære wyrte ane trymessan fulle, seoð on
geswettum wine, drince þonne on niht nihstig þrec full fulle.
 1.17. Þonne bið he sona unwerig.
 1.18. Gif man sy innan unhal oþþe hyne wlatige þonne genim
ðu betonican þære wyrte twa trymessan gewæge & huniges anre
yndsan gewæge, wylle þonne on beore swyþe þearle, drince ðreo ful
fulle on niht nistig.
 1.18. Þonne rumað him sona se innað.
 1.19. Gif þu ðonne wylle þæt ðin mete eaðelice
gemylte genim þonne betonican þære wyrte þreo trymessan gewæge
& huniges ane yndsan, seoð þonne þa wyrte oðþæt heo heardige.
 1.19. Drinc hy þonne on wætere twa full fulle.
 1.20. Wiþ ðon þe man ne mæge his mete gehabban & he
spiwe ðonne he hyne geðigedne hæbbe genim þonne betonican þære
wyrte <foreign>IIII</foreign> trymesan gewæge & awylled hunig; wyrc þonne lytle
poslingas feower þærof.
 1.20. Ete þonne ænne & ænne on hatum wætere & on
wine tosomne geðicge, ðonne þæs wætan þreo full fulle.
 1.21. Wið innoþes sare oððe gif he aþunden sy genim
betonican þa wyrt, gnid on wine swyðe smale, lege þonne abutan þa wambe
& þyge hy.
 1.21. Þonne eac hraðe cymeþ þæt to bote.
 1.22. Gif þonne hwylc man attor geþycge genime ðonne
þære ylcan wyrte þreo trymessan gewæge & feower ful fulle wines,
wylle tosomne & drince.
 1.22. Þonne aspiweð he þæt attor.
 1.23. Gif hwylcne man nædre toslite genime þære wyrte
<foreign>IIII</foreign> trymesan gewæge, wyll on wine & gnid swyþe smale, do þonne
gehwæþer, ge on ða wunde lege & eac drinc swyþe þearle.
 1.23. Ðonne meaht ðu æghwylcere nædran slite swa
gehælan.
 1.24. Eft wið nædran slite genim þære ylcan wyrte ane
trymesan gewæge, gecnid on read win, gedo þonne ðæt þæs wines
syn þreo ful fulle, smyre ðonne mid þam wyrtum ða wunde & mid þy
wine.
 1.24. Þonne byð hio sona hal.
 1.25. Wið wedehundes slite genim betonican ða wyrte, gecnuca hy
swyþe smale & lege on þa wunde.
 1.26. Gif þe ðin þrotu sar sy oððe þines swyran hwylc
dæl genim þa ilcan wyrte & gecnuca swyðe smale, wyrc to clyþan,
lege on þone swyran.
 1.26. Ðonne clænsað heo hit æghwær ge innan ge utan.
 1.27. Wið lendena sare & gif men his ðeoh acen genim þare
ylcan wyrte twega trymessa gewæge, wyll on beore, syle him drincan.
 1.28. Gif he ðonne sy febrig & he sy mycelre hætan
ðrowiende syle ðonne þa wyrte on wearmum wætere, nalæs on beore.
 1.28. Ðonne godiað þæra lendena sar & þæra
ðeona swyðe hræðe.
 1.29. Wiþ fotadle genim þa ylcan wyrte, seoð on wætere
oþðæt þæs wæteres sy ðriddan dæl on besoden, cnuca ðonne
þa wyrte & lege on þa fet & smire þærmid & drinc þæt
wos.
 1.29. Þonne findest ðu þæræt bote & ælteowe
hælo.
 2.0. Wægbræde plantogo.
 2.1. Gif mannes heafod ace oððe sar sy genime wegbrædan
wyrtwalan & binde him on swyran.
 2.1. ðonne gewiteð þæt sar of þam heafde.
 2.2. Gif men his wamb sar sy genime wegbrædan seaw ðære
wyrte, gedo þæt hio blacu sy & þyge hy.
 2.2. Ðonne mid mycelre wlatunge gewiteþ þæt sar onweg.
 2.2. Gif hyt þonne sy þæt sio wamb sy aþundeno scearfa
þonne þa wyrte & lege on þa wambe.
 2.2. Ðonne fordwineð heo sona.
 2.3. Wið þæs innoðes sare genim wegbrædan seaw, do on
sumes cynnes ealo & þycge hyt swyðe.
 2.3. Þonne bataþ he inneweard & clænsað þone magan
& þa smælþearmas swyþe wundrum well.
 2.4. Eft wið þon þe man on wambe forweaxen sy seoð þonne
þa wegbrædan swyþe & ete þonne swyþe.
 2.4. Ðonne dwineþ seo wamb sona.
 2.5. Eft wið þon þe man þurh hys argang blode ut yrne genim
wegbrædan seaw, syle him drincan.
 2.5. Þonne bið hit sona oðstilled.
 2.6. Gif man gewundud sy genim wegbrædan sæd, gnid to duste
& scead on þa wunde.
 2.6. Heo bið sona hal.
 2.6. Gif se lichoma hwær mid hefiglicre hæto sy gebysgod
gecnuca ða sylfan wyrte & lege þæron.
 2.6. Ðonne colað se lichoma & halað.
 2.7. Gif ðu þonne wylle mannes wambe þwænan þonne nim
ðu þa wyrte, wyll on ecede, do þonne þæt wos & þa wyrte swa
awyllede on win, drince þonne on niht nihstig symle an ful to fylles.
 2.8. Nædre.
 2.8. Wið nædran slite genim wegbrædan ða wyrt, gnid on
wine & ete hy.
 2.9. Scorpio.
 2.9. Wiþ scorpiones slite genim wegbrædan wyrtwalan, bind on
þone man.
 2.9. Þonne ys to gelyfenne þæt hyt cume him to godre are.
 2.10. Gif men innan wyrmas eglen genim wægbredan seaw, cnuca
& wring & syle him supan.
 2.10. & nim ða sylfan wyrte, gecnuca, lege on þone naflan
& wrið þærto swyðe fæste.
 2.11. Gif hwylces mannes lichoma sy aheardod nim þonne
wegbrædan þa wyrte & gecnuca wið smeru butan sealte & wyrc swa
to clame, lege þonne on þær hit heardige.
 2.11. Hnescaþ hyt sona & bataþ.
 2.12. Gif hwylcum men sy þæs feorðan dæges fefer getenge
genim ðonne þære wyrte seaw, cnid on wætere, syle him drincan twam
tidum ær he hym þæs feferes wene.
 2.12. Þonne ys wen þæt hyt him cume to mycelre freme.
 2.13. Wið fotadle & wið sina sare genim þonne
wægbrædan leaf, gnid wið sealt, sete ðonne on þa fet & on þa
syna.
 2.13. Þonne ys þæt gewisslice læcedom.
 2.14. Wið þam fefore þe ðy þriddan dæge on man
becymeð genim wegbrædan þry cyðas, cnid on wætere oþþe on wine,
syle him drincan ær þon se fefor him to cume on niht nihstig.
 2.15. Wiþ ðy fefore þe ðy æftran dæge to cymeð
gecnuca þas ylcan wyrte swyþe smale, syle him on ealoð drincan.
 2.15. Þæt ys to gelyfenne þæt hit dyge.
 2.16. Wið wunda hatunge nim þonne wegbrædan þa wyrt, cnuca
on smerwe butan sealte, lege on þa wunde.
 2.16. Þonne bið he sona hal.
 2.17. Gif mannes fet on syþe tydrien genim þonne wegbræden
ða wyrt, gnid on ecede, beþe ða fet þærmid & symre.
 2.17. Ðonne þwineþ hy sona.
 2.18. Gif hwylcum weargbræde weaxe on þam nosum oððe on
þam hleore genim ðonne wegbrædan seaw, wring on hnesce wulle, lege
þæron, læt licgan nigon niht.
 2.18. Þonne halaþ hyt hraðe æfter ðam.
 2.19. Be æghwylcum uncuþum blædrum ðe on mannes nebbe
sittað nim wegbrædan sæd, drig to duste & gnid, meng wið smeoru,
do lytel sealtes to, wesc mid wine, smyre þæt neb mid.
 2.19. Þonne smeþað hyt & halað.
 2.20. Wiþ muþes wunde genim wegbrædan leaf & hyre seaw,
gnid tosomne, hafa ðonne swiþe lange on þinum muðe & et ðone
wyrtwalan.
 2.21. Gif wedehund man toslite genim þas ylcan wyrte & gegnid
& lege on.
 2.21. Ðonne bið hit sona hal.
 2.22. Wiþ ælces dæges mannes tyddernysse inneweardes nime
þonne wegbrædan, do on win & sup þæt wos & et þa
wegbrædan.
 2.22. Ðonne deah hit wið æghwylcre innancundre unhælo.
 3.0. Fifleafe pentafolium.
 3.1. Gif men his leoðu acen oððe ongeflogen sy genim fifleafe
ða wyrt, cnuca on smeorwe swyþe smale, lege ðæron butan sealte.
 3.1. Ðonne halað hyt sona.
 3.2. Wiþ wambe sare genim fifleafan seaw þære wyrte, gewring
twegen cuculeras fulle, syle him supan.
 3.2. Þonne clænsaþ hit onweg þæt sar eall.
 3.3. Wiþ muðes ece & wið tungan & wið þrotan
genim fifleafan wyrtwalan, wyll on wætere; syle him supan.
 3.3. Ðonne clænsað hit ðone muð innan & bið se ece
litliende.
 3.4. Wiþ heafdes sare genim fifleafan ða wyrt, bewrit þriwa
mid þam læstan fingre & mid þam ðuman, ahefe þonne upp of
ðære eorðan & gegnid swyþe smale & bind on þæt heafod.
 3.4. Ðonne biþ se ece lytliende.
 3.5. Gif men blod ut of nosum yrne to swiðe syle him drincan
fifleafan on wine & smyre þæt heafud mid þam.
 3.5. Ðonne oðstandeþ se blodgyte sona.
 3.6. Gif mannes midrife ace genime fifleafan seaw, mencg to wine
& drince ðonne þreo ful fulle þry morgenas & on niht nistig.
 3.7. Wiþ nædran slite genim fifleafan þa wyrte, gnid on wine
& drince swiðe.
 3.7. Ðonne cymeð him þæt to bote.
 3.8. Gif man forbærned sy genime fifleafan þa wyrt, bere on
him, ðonne cweþað cræftige men þæt him þæt to gode cume.
 3.9. Gif ðu wille cancer ablendan genim ðonne fifleafan ða
wyrte, seoð on wine & on ealdes bearges rysle butan sealte, mencg eall
tosomne, wyrc to clyðan & lege ðonne on þa wunde.
 3.9. Þonne halað heo sona.
 3.9. Ðu scealt ðonne eac gewyrcean þa wyrt on Agustus
monðe.
 3.9. Nædre.
 4.0. Æscþrote.
 4.0. Ðeos wyrt þe man <foreign>uermenacam</foreign> & oðrum naman
æscþrote nemneð bið cenned gehwær on smeþum landum & on
wætum.
 4.1. Wiþ wunda & wið deadspringas & wið cyrnlu genim
þære ylcan wyrte wyrtwalan & gewrið abutan ðone swyran.
 4.1. Þonne fremað hit healice.
 4.2. Eft wið cyrnlu genim ða sylfan wyrte <foreign>uermenacam</foreign>, gecnuca
hy & lege ðærto heo hælð wundorlice.
 4.3. Wiþ ða þe habbað ætstandene ædran swa þæt
þæt blod ne mæg hys gecyndelican ryne habban & heora þigne
gehealdan ne magon nim þære ylcan wyrte seaw & syle drincan &
syððan genim win & hunig & wæter, mencg tosomne.
 4.3. & hyt sona hælð þa untrumnysse.
 4.4. Wið lifre sar genim on middesumeres dæg þa ylcan wyrte
& gegnid to duste, nim þonne fif cuculeras fulle ðæs dustes &
þry scenceas godes wines, mencg to somne, syle drincan.
 4.4. Hyt fremað miclum.
 4.4. Eac swa same manegum oðrum untrumnyssum.
 4.5. Wiþ þa untrumnysse þe stanas weaxað on blædran
genim þære ylcan wyrte wyrtwalan & cnuca hy, wyll þonne on hatan
wine, syle drincan.
 4.5. Hyt hælð þa untrumnysse wundorlicum gemete.
 4.5. & na þæt an, eac swa hwæt swa þæne migðan
gelet hyt hrædlice gerymð & forð gelædeþ.
 4.6. Wið heafodsar genim þa ylcan wyrte & gebind to þam
hefde.
 4.6. & heo gewanað þæt sar ðæs heafdes.
 4.7. Nædre.
 4.7. Wið nædran slite swa hwylc man swa þas wyrt
<foreign>uermenacam</foreign> mid hyre leafum & wyrttrumum on him hæfð, wið eallum
nædrum he bið trum.
 4.8. Attorcoppe.
 4.8. Wiþ attorcoppan bite genim þære ylcan wyrte leaf,
seoð on wine gecnucode.
 4.8. Gif hyt mid geswelle on forboren byð, gelege þærto.
 4.8. Seo wund sceal sona beon geopenud, & syððan heo
geopenud beo, þonne gecnuca þa wyrt mid hunige & lege þærto
oþðæt hyt hal sy.
 4.8. Þæt bið swiðe hrædlice.
 4.9. Wiþ wedehundes slite genim þa ylcan wyrte <foreign>uermenacam</foreign>
& hwætene corn swa gehale & lege to þære wunde swa oþþæt
ða corn þurh ðone wætan gehnehsode syn & swa toðundene.
 4.9. Nim þonne ða corn & gewurp to sumum henfugule.
 4.9. Gif he hy þonne etan nelle, ðonne nim ðu oþre corn
& mencg to þære wyrte þam gemete þe þu ær dydest & lege
to ðære wunde swa oþðæt þu ongite þæt seo frecnys of anumen
sy & ut atogen.
 4.10. Wiþ niwe wundela genim þa ylcan wyrte & cnuca mid
buteran & lege to þære wunde.
 4.11. Nædre.
 4.11. Wið nædran slite genim þære ylcan wyrte twigu &
seoð on wine & cnuca syþþan.
 4.11. Gyf se slyte blind bið & mid þam geswelle
ungeheafdud, þonne lege ðu þa wyrte þærto.
 4.11. Sona hyt sceal openian; & syððan hyt geopenud beo,
þonne nim ðu ða ylcan wyrte ungesodene & cnuca mid hunige, lege to
þære wunde oðþæt heo hal sy.
 4.11. Þæt is swyþe hrædlice gyf man hy þyssum gemete
þærto alegð.
 5.0. Hennebelle.
 5.0. Ðeos wyrt þe man <foreign>symphoniacam</foreign> nemneð & oðrum
naman belone & eac sume men hennebelle hatað wihst on beganum landum
& on sandigum landum & on wyrtunum.
 5.0. Þonne ys oðer þisse ylcan wyrte sweart on hiwe &
stiðran leafum & eac ætrigum.
 5.0. Þonne ys seo ærre hwitre & heo hæfð þas
mægnu.
 5.1. Wið earena sar genim þysse ylcan wyrte seaw & wyrm
hit, drype on þæt eare.
 5.1. Hyt wundorlicum gemete þæra earena sar afligð & eac
swa same þeah þær wyrmas on beon, hyt hy acwelleð.
 5.2. Wið cneowa geswell oððe sceancena oððe swa hwær
swa on lichoman geswell sy nim þa ylcan wyrte <foreign>simphoniacan</foreign> & cnuca hy,
lege þærto.
 5.2. Þæt geswell heo of animeð.
 5.3. Wiþ toða sare genim þære ylcan wyrte wyrtwalan,
seoð on strangum wine, supe hit swa wearm & healde on his muðe.
 5.3. Sona hit gehælð þara toða sar.
 5.4. Wið þæra gewealda gesar oððe geswell genim
þære ylcan wyrte wyrtwalan & gewrið to ðam þeo.
 5.4. Ge þæt sar ge þæt geswell þara gewalda hio of
animeð.
 5.5. Gif wifes breost sare sien genim ðonne þære ylcan wyrte
seaw, wyrc to drence & syle hyre drincan & smyre ða breost
þærmid.
 5.5. Þonne byð hyre sona þe sel.
 5.6. Wið fota sar genim þa ylcan wyrte mid hyre wyrtruman &
cnuca tosomne, lege ofer ða fet & þærto gebind.
 5.6. Hyt hælþ wundurlice & þæt geswell of animð.
 5.7. Wiþ lungenadle genim þære sylfan wyrte seaw, syle
drincan.
 5.7. Mid healicre wundrunge he bið gehæled.
 6.0. Nædrewyrt.
 6.0. Ðeos wyrt þe man <foreign>uiperinam</foreign> & oðrum naman
nædderwyrt nemneð bið cenned on wætere & on æcerum.
 6.0. Heo bið hnesceum leafum & bitterre on byrgingce.
 6.0. Nædre.
 6.1. Wið næddran slite genim ðas sylfan <foreign>uiperinam</foreign>, cnuca
hy, mengc mid wine, syle drincan.
 6.1. Heo hælð wundorlice þone slyte & þæt attor
todrifð.
 6.1. & þas wyrte ðu scealt niman on ðam monðe þe man
Aprelis nemneð.
 7.0. Beowyrt.
 7.0. Ðeos wyrt þe man on Leden <foreign>ueneriam</foreign> & on ure
geþeode beowyrt nemneð, heo bið cenned on beganum stowum & on
wyrtbeddum & on mædum.
 7.0. & þas wyrte þu scealt niman on þam monðe þe man
Augustum nemneð.
 7.1. Wiþ ðæt beon ne ætfleon genim þas ylcan wyrte þe
we <foreign>ueneriam</foreign> nemdon & gehoh hy to ðære hyfe.
 7.1. Þonne beoð hy wungynde & næfre ne swicað ac him
gelicað.
 7.1. Þeos wyrt byð seldon funden ne hy man gecnawan ne mæg
buton ðonne heo grewð & blewð.
 7.2. Gif hwa ne mæge gemigan & se micgða ætstanden sy
nime þysse ylcan wyrte wyrtwalan & seoþe on wætere to þriddan
dæle, sylle drincan.
 7.2. Þonne binnan þrym dagum he mæg þone migþan forð
asendan, hyt hælð wundorlice þa untrumnysse.
 8.0. Leonfot.
 8.0. Ðeos wyrt þe man <foreign>pedem leonis</foreign> & oðrum naman
leonfot nemneð, heo bið cenned on feldon & on dicon & on
hreodbeddon.
 8.1. Gyf hwa on þære untrumnysse sy þæt he sy cis,
þonne meaht ðu hine unbindan.
 8.1. Genim þysse wyrte þe we leonfot nemdon fif ðyfelas butan
wyrttruman, seoð on wætere on wanwægendum monan & ðweah hine
þærmid & læd ut of þam huse onforan nihte & ster hyne mid
þære wyrte þe man <foreign>aristolochiam</foreign> nemneð, & þonne he ut ga ne
beseo he hyne na onbæc.
 8.1. Þus ðu hine meaht of þære untrumnysse unbindan.
 9.0. Clufþunge.
 9.0. Ðeos wyrt þe man <foreign>sceleratam</foreign> & oðrum naman
clufþunge nemneð heo bið cenned on fuhtum & on wæteregum stowum.
 9.0. Swa hwylc man swa þas wyrte fæstende þigð, hlihhende
he ðæt lif forlæteð.
 9.1. Wið wundela & wið deadspringas genim þas ylcan wyrte
& gecnuca hy mid smeruwe butan sealte, lege to þære wunde, ðonne yt
heo & feormað gyf ðær hwæt horwes on bið.
 9.1. Ac ne geþafa þæt heo lengc þæræt licge þonne
hyt þearf sy þy læs heo þone halan lichoman fornime.
 9.1. Gyf þonne mid orþance þisses ðinges fandian wille
gecnuca ða wyrte & wrið hy to þinre halan handa.
 9.1. Sona heo yt þone lichaman.
 9.2. Wið swylas & wið weartan genim þa sylfan wyrte &
gecnuca hy mid swinenum gore, lege to þam swylum & to þam weartum.
 9.2. Binnan feagum tidum heo drifð þæt yfel & þæt
worsm ut atyhð.
 10.0. Clufwyrt.
 10.0. Ðeos wyrt þe man <foreign>batracion</foreign> & oþrum naman clufwyrt
nemneð bið cenned on sandigum landum & on feldum, heo bið feawum
leafum & þynnum.
 10.1. Wið monoð seoce genim þas wyrte & gewrið mid anum
readum þræde onbutan þæs monnes swyran on wanwegendum monan on þam
monþe ðe man Aprelis nemneð & on Octobre foreweardum sona he bið
gehæled.
 10.2. Wiþ þa sweartan dolh genim þas ylcan wyrte myd hyre
wyrtwalan & gecnuca hy, mengc eced þærto, lege to ðam dolchum.
 10.2. Sona hyt fornimð hy & gedeð þam oþrum lice
gelice.
 11.0. Mugcwyrt artemesia.
 11.0. Ðeos wyrt þe man <foreign>artemesiam</foreign> & oðrum naman
mucgwyrt nemneð bið cenned on stanigum stowum & on sandigum.
 11.0. Þonne hwa siðfæt onginnan wille ðonne genime he him
on hand þas wyrte <foreign>artemsiam</foreign> & hæbbe mid him, ðonne ne ongyt he na
mycel to geswynce þæs siðes.
 11.0. & eac heo afligð deofulseocnyssa & on þam huse
þe he hy inne hæfð heo forbyt yfele lacnunga & eac heo awendeð
yfelra manna eagan.
 11.1. Wiþ innoðes sar genim þas ylcan wyrte & gecnuca hy
to duste & gemengc hy wið niwe beor, syle drincan.
 11.1. Sona heo geliðegað þæs innoþes sar.
 11.2. Wiþ fota sar genim þas ylcan wyrte & gecnuca hy mid
smeruwe, lege to þam fotum.
 11.2. Heo þæt sar ðæra fota of genimð.
 12.0. Mugwurt tægamtes.
 12.1. Wið blædran sar & wið þæt man ne mæge
gemigan genim þyssæ wyrte seaw, þe man eac mugwyrt nemneð, seo ys
swaþeah oþres cynnes, & gewyll hy on hatan wætere oððe on wine
& syle drincan.
 12.2. Wið þeona sar genim þas ylcan wyrte & gecnuca hy
mid smeruwe & gewæsc hy wel mid ecede gebinð syþþan to ðam
sare.
 12.2. Ðy þriddan dage him bid sel.
 12.3. Wið sina sare & wið geswel genim þa ylcan wyrte
<foreign>artemesiam</foreign>, cnuca hy mid ele wel gewylde, lege þærto.
 12.3. Hyt hælð wundorlice.
 12.4. Gyf hwa mid fotadle swyþe & hefelice geswenced sy,
þonne genim ðu þysse ylcan wyrte wyrtwalan, syle etan on hunige.
 12.4. & eftsona he bið gehæled & aclænsod swa
þæt ðu ne wenst þæt heo mæge swa mycel mægen habban.
 12.5. Gyf hwa sy mid feferum gedreht genime þonne ðysse ylcan
wyrte seaw mid ele & smyre hyt.
 12.5. Sona heo þone fefer fram adeþ.
 13.0. Mugwyrt.
 13.0. Ðeos þridde wyrt þe we <foreign>artemesiam leptefilos</foreign> &
oðrum naman mucgwyrt nemdon, heo bið cenned abuton dicum & on ealdum
beorgum.
 13.0. Gyf ðu hyre blosðman brytest he hæfð swæc swylce
ellen.
 13.1. Wið þæs magan sare genim þas wyrte & cnuca hy
& gewyll hy wel mid amigdales ele þam gemete ðe þu clyþan wyrce, do
þonne on anne clænne clað & lege þærto.
 13.1. Binnan fif dagum he bið hal.
 13.1. & gif þysse wyrte wyrttruma byð ahangen ofer hwylces
huses duru, þonne ne mæg ænig man þam huse derian.
 13.2. Wið þara sina bifunge genim þysse ylcan wyrte seaw
gemencged mid ele, smyre hy ðonne þærmid.
 13.2. Hy geswicað þære bifunge & hyt ealne ðone
leahtor genimeð.
 13.2. Witodlice þas þreo wyrta þe we <foreign>artemesias</foreign> nemdon ys
sæd þæt Diana hy findan scolde & heora mægenu & læcedom
Chironi centauro syllan se ærest of þyssum wyrtum lacnunge gesette.
 13.2. & he þas wyrta of naman ðære Dianan, þæt is
<foreign>artemesias</foreign> genemnede.
 14.0. Doccæ.
 14.0. Ðeos wyrt þe man <foreign>lapatium</foreign> & oðrum naman docce
nemneð bið cenned on sandigum stowum & on ealdum myxenum.
 14.1. Wið cyrnlu þe on gewealde wexeð genim þas wyrte
<foreign>lapatium</foreign> & cnuca hy mid ealdum rysle buton sealte swa þæt ðæs
smeruwes sy twam dælum mare þonne þære wyrte, swyþe wel gemenged do
hyt þonne syntrundæl & befeald on caules leafe & berec on hatum
ahsum, & þonne hit hat sy lege ofer þa cyrnlu & gewrið
ðærto.
 14.1. Þys is selest wið cyrnlu.
 15.0. Dracentse.
 15.0. Ðeos wyrt þe man <foreign>dracontea</foreign> & oðrum naman
dracentse nemneð ys sæd þæt heo of dracan blode acenned beon
sceolde.
 15.0. Heo bið cenned on ufeweardum muntum þær bærwas
beoð, swyþost on haligum stowum & on þam lande þe man Apulia
nemneð.
 15.0. Heo <foreign>dracontea</foreign> on stanigum lande wyxð, heo ys hnesce on
æthrine & weredre on byrincge & on swæce swylce grene cystel,
& se wyrtruma neoðeweard swylce dracan heafod.
 15.1. Nædre.
 15.1. Wið earla nædrena slite genim þysse wyrte <foreign>dracontea</foreign>
wyrttruman, cnuca mid wine & wyrm hyt, syle drincan.
 15.1. Eall þæt attor hyt tofereð.
 15.2. Wið banbryce genim þysse ylcan wyrte wyrtruman &
cnuca mid smerwe þam gelice þe ðu clyþan wyrce.
 15.2. Ðonne atyhð hyt of þam lichoman þa tobrocenan ban.
 15.2. Ðas wyrte þu scealt niman on þam monðe þe man
Iulium nemneð.
 16.0. Hreafnes leac.
 16.0. Ðeos wyrt ðe man <foreign>satyrion</foreign> & oðrum naman
hræfnes leac nemneð, heo bið cenned on hean dunum & on heardum
stowum & swa some on mædum & on beganum landun & on sandigum.
 16.1. Wið earfoðlice wundela genim þysse wyrte wyrtruman þe
we <foreign>satyrion</foreign> nemdon & eac sume men <foreign>priapisci</foreign> hatað & cnuca
tosomne.
 16.1. Hyt þa wunda aclænsað & ða dolh gelycð.
 16.2. Wiþ eagena sar þæt is þonne þæt hwa tornige sy
genim þysse ylcan wyrte seaw & smyre ða eagan þærmid.
 16.2. Butan yldincge hyt of genimð þæt sar.
 17.0. Feldwyrt.
 17.0. Ðeos wyrt þe man <foreign>gentianam</foreign> & oðrum naman feldwyrt
nemneþ, heo bið cenned on dunum & heo framað to eallum drenceom.
 17.0. Heo bið hnesce on æthrine & bittere on byrgingce.
 17.1. Nædre.
 17.1. Wið nædran slite genim þysse ylcan wyrte <foreign>gentianam</foreign>
wyrttruman & gedrige hine, cnuca ðonne to duste anre tremese gewihte,
syle drincan on wine þry scenceas.
 17.1. Hit fremað miclum.
 18.0. Slite herba <foreign>orbicularis</foreign>.
 18.0. Ðeos wyrt ðe man <foreign>orbicularis</foreign> & oþrum naman slite
nemneð, heo bið cenned on beganum stowum & on dunlandum.
 18.1. Wiþ þæt ðæt mannes fex fealle genim þas ylcan
wyrte & do on þa næsþyrlu.
 18.2. Wið innoþes styrunga genim þas ylcan wyrte, wyrc to
salfe, lege to ðæs innoðes sare.
 18.2. Eac heo wið heortece well fremað.
 18.3. Wið miltan sare genim þysse ylcan wyrte seaw anne scenc
& fif sticcan fulle ecedes, syle drincan <foreign>ix</foreign> dagas.
 18.3. Þu wundrasð ðære gefremmincge.
 18.3. Genim eac ðære ylcan wyrte wyrtruman & ahoh abutan
þæs mannes swyran swa þæt he hangie forne gean ða miltan.
 18.3. Hrædlice he bið gehæled.
 18.3. & swa hwylc man þysse wyrte seaw þigeð wundorlicre
hrædnysse he ongit þæs innoðes liðunge.
 18.3. Þas wyrte man mæg niman on ælcne sæl.
 19.0. Unfortrædde <foreign>herba proserpinaca</foreign>.
 19.0. Ðeos wyrt ðe man <foreign>proserpinacam</foreign> & oðrum naman
unfortredde nemneð, heo bið cenned gehwær on beganum stowum & on
beorgum.
 19.0. Ðas wyrte ðu scealt on sumera nimen.
 19.1. Wið þæt man blod spiwe genim þysse wyrte seaw
<foreign>proserpinace</foreign> & butan smice gewyl on swiðe godum & strangum wine,
drince þonne fæstende nigon ðagas.
 19.1. Binnan þam fæce þu ongytst on ðam wundorlic
ðingc.
 19.2. Wiþ sydan sare genim þysse ylcan wyrte seaw mid ele &
smyre gelomlice.
 19.2. Hit genimð þæt sar.
 19.3. Wið titta sar wifa þe beoð melce & toðundene
genim ða ylcan wyrte & cnuca hy & mid buteran geliðga, lege ðonne
þærto.
 19.3. Heo todrifð wundorlice ða toðundennysse & þæt
sar.
 19.4. Wið eagena sare ær sunnan upgange oððe hwene ær
heo fullice gesigan onginne ga to ðære ylcan wyrte <foreign>proserpinacam</foreign> &
bewrit hy abutan mid anum gyldenan hringe & cweð þæt þu hy to
eagena læcedome niman wylle.
 19.4. & æfter ðrim dagum ga eft þærto ær sunnan
upgange & genim hy & hoh onbutan þæs mannes swyran.
 19.4. Heo fremað wel.
 19.5. Wið earena sar genim þysse ylcan wyrte seaw gewlæht,
drype on þæt eare, wundorlice hit þæt sar tofereð; & eac we
sylfe efenlice & glæwlice onfunden habbað þæt hit fremað
& eac witodlice utene þæra earena sar gehælð.
 19.6. Wið utsihte genim þysse ylcan wyrte leafa seaw & wyll
on wætere, syle drincan þam gemete þe ðe þince, he bið hal
geworden.
 20.0. Smerowyrt <foreign>herba aristolochia</foreign>.
 20.0. Ðeos wyrt þe man <foreign>aristolochiam</foreign> & oðrum naman
smerowyrt nemneð, heo bið cenned on dunlandum & on fæstum stowum.
 20.1. Wið attres strenðe genim þas wyrte <foreign>aristolochiam</foreign>
& cnuca, syle drincan on wine.
 20.1. Heo oferswið ealle strenðe þæs attres.
 20.2. Wiþ þa stiþustan feferas genim ðas sylfan wyrte &
gedrige hy, smoca þonne þærmid.
 20.2. Heo afligð nalæs þone fefer, eac swylce
deofulseocnyssa.
 20.3. Wið næsðyrla sare genim þysse ylcan wyrte wyrtruman
& do on þa næsðyrlu.
 20.3. Hrædlice hyt hi afeormeð & to hæle gelædeð.
 20.3. Witodlice ne magon læceas naht mycel hælan butan
þisse wyrte.
 20.4. Wið þæt hwa mid cyle gewæht sy genim þas ylcan
wyrte & ele & swinen smero, do tosomne.
 20.4. Þonne hæfð hit ða strengðe hyne to gewyrmenne.
 20.5. Nædran.
 20.5. Wið nædran slite genim þysse ylcan wyrte wyrttruman
tyn penega gewæge & healfne sester wines, gewesc tosomne, syle drincan
gelomlice.
 20.5. Þonne tofereð hit þæt attor.
 20.6. Gyf hwylc cyld ahwæned sy þonne genim þu þas ylcan
wyrte & smoca hit mid.
 20.6. Þonne gedest ðu hit ðe glædre.
 20.7. Wið þæt wærhbræde hwam on nosa wexe genim þa
ylcan wyrte & cypressum & dracentsan & hunig, cnuca tosomne, lege
þærto.
 20.7. Ðonne bið hit sona gebet.
 21.0. Cærse, <foreign>herba narstucium</foreign>.
 21.1. Wið þæt mannes fex fealle genim þære wyrte seaw
þe man <foreign>nasturcium</foreign> & oðrum naman cærse nemneð, do on þa nosa.
 21.1. Þæt fex sceal wexen.
 21.1. Ðeos wyrt ne bið sawen ac heo of hyre sylfre cenned bið
on wyllon & on brocen.
 21.1. Eac hit awriten ys þæt heo on sumum landon wið wagas
weaxen wylle.
 21.2. Wið heafodsar, þæt ys wið scurf & wið
gicðan, genim þysse ylcan wyrte sæd & gose smeru, cnuca tosomne.
 21.2. Hit þa hwitnesse þæs scurfes of ðam heafde atyhð.
 21.3. Wið lices sarnysse genim þas ylcan wyrte <foreign>nasturcium
& polleian</foreign>, seoð on wætere, syle drincan.
 21.3. Þonne gebetst ðu þæs lichoman sarnysse &
þæt yfel tofærð.
 21.4. Wið swylas genim þas ylcan wyrte & cnuca hy mid ele,
lege ofer þa swylas, nim ðonne þære ylcan wyrte leaf & lege
þærto.
 21.5. Wið weartan genim þas ylcan wyrte & gyst, cnuca
tosomne, lege þærto.
 21.5. Hy beoð sona fornumene.
 22.0. Greate wyrt <foreign>hieribulbum</foreign>.
 22.0. Ðeos wyrt þe man <foreign>hieribulbum</foreign> & oðrum naman greate
wyrt nemneþ, heo biþ cenned abutan heogan & on fulum stowum.
 22.1. Wið liða sare genim þysse ylcan wyrte þe we
<foreign>hieribulbum</foreign> nemdun syx yntsan & gætenes smeruwes ðam be gelicon
& of cypresso þam treowcynne anes pundes gewihte eles & twegea yntsa,
cnuca tosomne, wel gemengced.
 22.1. Hit genimð þæt sar ge þæs innoðes ge þæra
liða.
 22.2. Gif nebcorn on wifmannes nebbe wexen genim þysse sylfan
wyrte wyrtruman & gemengc wið ele, þwea syððan þærmid.
 22.2. Hit afeormað of ealle þa nebcorn.
 23.0. Glofwyrt.
 23.0. Ðeos wyrt þe man <foreign>apollinarem</foreign> & oðrum naman
glofwyrt nemneþ, ys sæd þæt Apollo hy ærest findan sceolde &
hy Esculapio þam læce syllan; þanon he hyre þæne naman on asette.
 23.1. Wið handa sare genim þas ylcan wyrte <foreign>apollinarem</foreign>, cnuca
hy mid ealdum smerwe butan sealte, do þærto anne scænc ealdes wines,
& þæt sy gehæt butan smice, & þæs smerwes sy anes pundes
gewihte.
 23.1. Cnuca tosomne þam gemete þe ðu clyþan wyrce &
lege to þære handa.
 24.0. Mageþe.
 24.1. Wið eagena sare genime man ær sunnan upgange ðas wyrte
þe man <foreign>camemelon</foreign> & oðrum naman mageþe nemneð, & þonne hy
man nime cweþe þæt he hy wille wið flean & wið eagena sare
niman, nyme syððan þæt wos & smyrige ða eagan ðærmid.
 25.0. Heortclæfre.
 25.0. Ðeos wyrt þe man <foreign>chamedris</foreign> & oðrum naman
heortclæfre nemneð, heo bið cenned on dunum & on fæstum landum.
 25.1. Gyf hwa tobrysed sy genim þas wyrte þe we <foreign>camedris</foreign>
nemdon, cnuca hy on trywenum fæte, syle drincan on wine.
 25.1. Eac swylce to slite heo gehæleð.
 25.2. Wið nædran slite genim þas ylcan wyrte, cnuca hy
swyþe smæl on duste, syle drincan on ealdum wine.
 25.2. Þearle hyt þæt attor todrefð.
 25.3. Wið fotadle genim þas ylcan wyrte, syle drincan on
wearmum wine þam gemete þe we hær beforan cwædon.
 25.3. Wundorlice hyt þæt sar geliþegað & þa hæle
gegearwað.
 25.3. Þas wyrte þu scealt niman on þam monðe þe man
Augustus nemneð.
 26.0. Wulfes camb.
 26.1. Wið liferseocnysse genim þysse wyrte seaw þe man
<foreign>chameæleae</foreign> & oðrum naman wulfes camb nemneð, syle drincan on wine,
& fefergindum mid wearmum wætere.
 26.1. Wundurlice hyt fremað.
 26.2. Wið attres drinc genim þas ylcan wyrte, cnuca hy to
duste, syle drincan on wine.
 26.2. Eal þæt attor tofærð.
 26.3. Wið wæterseocnysse genim þas ylcan wyrte &
hræfnes fot & heortclæfran & henep ealra ðissa wyrta gelice
mycel be gewihte, cnuca hy to smalon duste.
 26.3. Syle þycgean on wine geongum men fif cuceleras fulle &
gingrum & untrumrum & wifum þry cuculeras, litlum cildum ane.
 26.3. Wundurlice he þæt wæter þurh micgðan
forlæteð.
 27.0. Henep.
 27.1. Wið wundela genim þas wyrte þe man <foreign>chamepithys</foreign> &
oðrum naman henep nemneð, cnuca & lege to ðære wunde; gyf þonne
seo wund swyþe deop sy genim þæt wos & wring on ða wunda.
 27.2. Wiþ innoðes sare genim þas ylcan wyrte, syle drincan.
 27.2. Heo þæt sar genimð.
 28.0. Hrefnes fot.
 28.1. Wið innoð to astyrigenne genim ðas wyrte ðe Grecas
<foreign>chamedafne</foreign> & Engle hræfnes fot nemnað, cnuca to smælon duste,
syle drincan on wearmum wætere.
 28.1. Hit ðone innoð astyreð.
 29.0. Lyðwyrt.
 29.0. Ðeos wyrt þe man <foreign>ostriago</foreign> & oðrum naman lyðwyrt
nemneð bið cenned abutan byrgenne & on beorgum & on wagum þæra
husa þe wið duna standað.
 29.1. Wiþ ealle ðingc ðe on men to sare acennede beoð genim
þas wyrte þe we <foreign>ostriago</foreign> nemdon & cnuca hy, lege to ðam sare.
 29.1. Ealle þa þincg, swa we ær cwædon, þe on ðæs
mannes lichoman to laðe acennede beoð, heo ðurhhæleð.
 29.1. Gif ðu þas wyrte niman wylle ðu scealt clæne beon.
 29.1. & eac ær sunnan upgange þu hy scealt niman on ðam
monðe ðe man Iulius nemneð.
 30.0. Hæwenhydele.
 30.1. Wið muðes sare genim þas wyrte þe Grecas <foreign>brittanice</foreign>
& Engle hæwenhydele nemneð, cnuca hy swa grene & wring þæt
wos, syle drincan & healde swa on his muðe.
 30.1. & þeah man hwylcne dæl þærof swelge, gelice hit
fremað.
 30.2. Eft wið muþes sare genim þa ylcan wyrte <foreign>bryttanicam</foreign>;
gyf ðu hy grene næbbe genim hy dryge, cnuca mid wine on huniges
þicnysse; nim ðonne þam sylfan gemete þe we ær cwædon.
 30.2. Heo hæfð þa sylfan gefremmincge.
 30.3. Wið toþa sare & gyf hy wagegen genim þas ylcan
wyrte.
 30.3. Heo of sumre wundurlicre mihte helpeð.
 30.3. Hyre wos & hyre dust ys to gehealdenne on wintre for
ðam þe heo ælcon timan ne atyweð.
 30.3. Hyre wos þu scealt on rammes horne gehealdan, drige eac
þæt dust & geheald.
 30.3. Witodlice eac hyt scearplice fremað to ðam sylfan bryce
mid wine onbyrged.
 30.4. Wið fæstne innoð to styrigenne genim þisse ylcan
wyrte seaw, syle drincan be þære mihte þe hwa mæge þurh hit self.
 30.4. Butan frecnesse hit afeormað wundurlice ðone innoð.
 30.5. Wið sidan sare þæt Grecas <foreign>paralisis</foreign> nemnað genim
þas ylcan wyrte swa grene mid wyrttrumum, cnuca hy, syle drincan on wine
twegen scenceas oððe ðry.
 30.5. Hyt is gelyfed þæt heo wundurlice fremige.
 31.0. Wudulectric.
 31.0. Ðeos wyrt þe man <foreign>lactucan silfaticam</foreign> & oðrum
naman wudulectric nemneð bið cenned on beganum stowum & on sandigum.
 31.1. Wið eagena dymnesse ys sæd þæt se earn, þonne he
up fleon wille to þy þæt he þy beortor geseon mæge þæt, he
wylle mid þam seawe his eagan hreppan & wætan.
 31.1. & he þurh þæt onfehð þa mæstan
beorhtnesse.
 31.2. Eft wið eagena dymnysse genim þysse ylcan wyrte seaw þe
we <foreign>lactucam silfaticam</foreign> nemdon mid ealdon wine & mid hunige gemencged,
& þis sy butan smice gesomnud.
 31.2. Þæt bið selust þæt man þysse wyrte seaw swa we
ær cwædon & win & hunig gemengce tosomne & on anre
glæsenre ampullan gelogige.
 31.2. Bruce þonne him þearf sy.
 31.2. Of ðam þu healicne læcedom ongitst.
 32.0. Garclife <foreign>agrimonia</foreign>.
 32.1. Wið eagena sare genim þas wyrte þe man <foreign>argimoniam</foreign>
& oðrum naman garclife nemneð, cnuca hy swa grene þurh hy selfe.
 32.1. Gyf ðu hy þonne grene næbbe genim hy drige & dype
on wearmum wætere swa þu eaþelicost hy brytan mæge; smyra þonne
þærmid.
 32.1. Ofstlice heo ða tale & þæt sar of þam eagan
adrifð.
 32.2. Wið innoðes sare genim þysse ylcan wyrte wyrtruman þe
we <foreign>argimoniam</foreign> nemdon, syle drincan.
 32.2. Hyt fremað wundorlice.
 32.3. Wið cancor & wið wundela genim þas ylcan wyrte swa
grene, cnuca hy, lege to þam sare, gecwemlice.
 32.3. Heo þone leahtor gehælan mæg.
 32.3. Gyf ðonne seo wyrt drigge sy dype hy on wearmum wætere.
 32.3. Hyt ys gelyfed þæt heo to ðam ylcan fremige.
 32.4. Wið nædran slite genim þysse ylcan wyrte twegra
trymesa/ gewihte & twegen scenceas wines, syle drincan.
 32.4. Wundurlice hyt þæt attor tofereð.
 32.5. Wið weartan genim þas ylcan wyrte, cnuca on ecede, lege
þærto.
 32.5. Heo genimð þa weartan.
 32.6. Wið miltan sare genim þas ylcan wyrte, syle þicgean on
wine.
 32.6. Heo þæt sar fornimð þære miltan.
 32.7. Gif ðu hwilce þingc of ðam lichoman ceorfan wylle &
ðe þonne þince þæt ðu ne mæge, genim þas ylcan wyrte
gecnucude, lege þærto.
 32.7. Heo hyt geopenað & gehæleð.
 32.8. Wið slege isernes oððe stenges þeos ylce wyrt
gecnucud & to gelæd heo wundurlice gehæleþ.
 33.0. Wudurofe  <foreign>astularegia</foreign>.
 33.1. Wið sceancena sare oððe fota genim þysse wyrte seaw
þe man <foreign>astularegia</foreign> & oðrum naman wudurofe nemneð mid amigdales ele,
smyre þær þæt sar sy.
 33.1. Hyt bið wundorlice gehæled.
 33.1. & gyf hyt geswell sy cnuca hy & wel geliðegode lege
þærto.
 33.2. Wið lifre sare genim þysse sylfan wyrte wyrtruman, syle
drincan on geswetton wætere.
 33.2. Hit þæt sar wundorlice of genimð.
 34.0. Wududocce.
 34.1. Gyf hwylc stiðnes on lichoman becume genim þas wyrte
þe man <foreign>lapatium</foreign> & oðrum naman wududocce nemneð & eald swynen
smeru & ðone cruman of ofenbacenum hlafe, cnuca tosomne þam gemete ðe
ðu clyðan wyrce, lege to ðam sare.
 34.1. Hyt gehælð wundorlice.
 35.0. Eorðgealla oððe curmelle <foreign>centauria maior</foreign>.
 35.1. Wið liferadle genim þas wyrte þe Grecas <foreign>centauria
maior</foreign> & Angle curmelle seo mare nemnað & eac sume men eorðgeallan
hatað, seoð on wine, syle drincan.
 35.1. Wundorlice heo gestrangað.
 35.1. & wið miltan sare do þis sylfe.
 35.2. Wið wunda & wið cancor genim þas ilcan wyrte,
cnuca hy, lege to þam sare.
 35.2. Ne geþafað heo þæt ðæt sar furður wexe.
 35.2. Ðeos sylfe wyrt <foreign>centauria</foreign> ys swyþe scearpnumul niwe
wunda & wide to gehælenne swa þæt þa wunda hrædlice
togædere gað.
 35.2. & eac swa some heo gedeþ þæt flæsc togædere
geclifað gyf hyt man on þam wætere gesygð þe heo on bið.
 36.0. Curmelle feferfuge <foreign>centauria minor</foreign>.
 36.0. Ðeos wyrt þe man <foreign>centauriam minorem</foreign> & oðrum naman
curmelle seo læssæ nemneð & eac sume men febrifugam hatað, heo
bið cenned on fæstum landum & on strangum.
 36.0. Eac ys sæd þæt Chyron centaurus findan sceolde þas
wyrta þe we ær <foreign>centauriam maiorem</foreign> & nu <foreign>centauriam minorem</foreign> nemdon,
ðanun hy eac þone naman healdað centaurias.
 36.1. Wið nædran slite genim þysse ylcan wyrte dust oððe
hy sylfe gecnucude, syle drincan on ealdum wine.
 36.1. Hyt fremað swyðlice.
 36.2. Wið eagena sare genim þysse ylcan wyrte seaw, smyra ða
eagan þærmid.
 36.2. Hyt gehælð þa þynnysse þære gesihðe; gemencg
eac hunig þærto.
 36.2. Hyt fremað swa some witodlice dimgendum eagum to þy
þæt seo beorhtnys agyfen sy.
 36.3. Gyf hwa þonne on þas frecnysse befealle genim þysse
ylcan wyrte godne gripan, seoð on wine.
 36.3. Oððe on ealoð swa þæt þæs wines sy an ambur
full, læt standan þry dagas.
 36.3. Nim þonne æghwylce dæge þonne ðearf sy healfne
sester mengc mid hunige, drince ðonne fæstende.
 36.4. Wið sina togunge genim þas ylcan wyrte, seoð on
wætere to þriddan dæle, syle drincan swa mycel swa he þonne mæge
& þearf sy.
 36.4. He bið gehæled.
 36.5. Wið attres onbyrgingce genim þas ilcan wyrte, cnuca on
ecede, syle drincan.
 36.5. Sona hit þæt attor todrefð.
 36.5. Eac þære sylfan wyrte wyrtruman genim tyn penega
gewihte, do on wine, syle drincan þry scenceas.
 36.6. Wið þæt wyrmas ymb nafolan dergen do ealswa we her
beforan cwædon.
 36.6. Wið syna togunge þæt ys ðonne þæt ðu genime
þas ylcan wyrte, seoð on wætere to ðriddan dæle.
 36.6. Heo ða wyrmas ut awyrpð.
 37.0. Bete <foreign>personacia</foreign>.
 37.1. Wið ealle wunda & wið næddran slitas genim þysse
wyrte seaw þe man <foreign>personaciam</foreign> & oðrum naman boete nemneð, syle
drincan on ealdon wine.
 37.1. Ealle nædran slitas hyt wundurlice gehæleð.
 37.2. Wið feferas genim þysse ylcan wyrte leaf, begyrd to þam
fefergendan.
 37.2. Sona hyt wundorlice ðone fefer afligeð.
 37.3. Wið cancor þe on wunde wexe genim þas wyrte, wyll on
wætere, beþe þa wunde ðærmid, syððan genim þa wyrte &
sapan & smeru, cnuca mid ecede, do þonne on clað, lege to ðære
wunde.
 37.4. Wið innoðes sare genim þysse ylcan wyrte seawes anne
scenc & huniges twegen, syle drincan fæstendum.
 37.5. Wið wedehundes slite genim þysse ilcan wyrte wyrtruman,
cnuca mid greatan sealte, lege to ðam slite.
 37.6. Wið niwe wunda þe þone wætan gewyrceaþ genim
þisse ylcan wyrte wyrttruman & hægðornes leaf, ægþres
efenmycel, cnuca tosomne, lege to ðam wundum.
 38.0. Streowberian wise <foreign>fraga</foreign>.
 38.0. Ðeos wyrt ðe man <foreign>fraga</foreign> & oðrum naman
streawbergean nemneð bið cenned on dihglum stowum & on clænum &
eac on dunum.
 38.1. Wið miltan sare genim þysse ylcan wyrte seaw þe we
<foreign>fragan</foreign> nemdon & hunig, syle drincan.
 38.1. Hyt fremað wundurlice.
 38.2. Ðysse ylcan wyrte seaw wið hunig gemengced mid pipere,
hit fremað myclum gedruncen wið nyrwyt & wið innoðes sare.
 39.0. Merscmealuwe <foreign>hibiscus</foreign>.
 39.0. Ðeos wyrt þe man <foreign>hibiscum</foreign> & oðrum naman
merscmealwe nemneð bið cenned on fuhtum stowum & on feldum.
 39.1. Wið fotadle genim þas wyrte þe we <foreign>hibiscum</foreign> nemdon,
cnuca mid ealdum rysle, lege to ðam sare.
 39.1. Þy þryddan dage heo hyt gehælð.
 39.1. Þysse wyrte onfundelnysse manega ealdras geseðað.
 39.2. Wiþ æghwylce gegaderunga þe on þam lichoman acenned
beoð genim þas ylcan wyrte, seoð mid wyllecærsan & mid linsæde
& mid melwe, lege to þam sare.
 39.2. Hit tofereð ealle þa stiðnyssa.
 40.0. <foreign>ipirus</foreign>
 40.1. Wið þæt mon on wambe forwexen sy genim þysse wyrte
seaw þe Grecas <foreign>ippirum</foreign> & Itali <foreign>æquiseiam</foreign> nemnað on geswettum
wine, syle drincan twegen scenceas.
 40.1. Wel ys gelyfed þæt hyt þæt yfel gehæle.
 40.2. Gyf hwa blod swiþe hræce genime ðysse ylcan wyrte
seaw, seoðe on strangum wine butan smice, drince þonne fæstende.
 40.2. Sona hyt þæt blod gewrið.
 41.0. Hocleaf <foreign>malua eratica</foreign>.
 41.0. Ðeos wyrt þe man <foreign>malue erratice</foreign> & oðrum naman
hocleaf nemneð byð cenned æghwær on beganum stowum.
 41.1. Wið blædran sare genim þysse wyrte þe we <foreign>maluam
erraticam</foreign> nemdon mid hyre wyrtruman anes pundes gewihte, seoð on wætere
þearle to healfan dæle, & ðæs wæteres sy sester ful oððe
mare, & þæt sy binnan þrim dagum gewylled, swa we ær cwædon,
to healfan dæle, syle drincan fæstendum.
 41.1. Hyt hyne gehæleð.
 41.2. Wið sina sare genim þas ilcan wyrte, cnuca mid ealdum
rysle.
 41.2. Hyt þæra sina sar wundorlice gehæleð.
 41.3. Wið sidan sare genim þas ylcan wyrte, seoð on ele &
syððan þu hy gesoden hæbbe & togædere gedon genim þonne þa
leaf, cnuca on anum mortere, do þonne on anne clað, lege þærto swa
þæt ðu hyt þrim dagum ne unbinde.
 41.3. Þu þæt sar gebetst.
 41.4. Wið niwe wunda genim þysse ylcan wyrte wyrttruman,
bærn to duste, do on þa wunda.
 42.0. Hundes tunge <foreign>buglossa</foreign>.
 42.0. Ðeos wyrt þe Grecas <foreign>buglossam</foreign> & Romane <foreign>lingua
bubula</foreign> nemnað & eac Engle glofwyrt & oðrum naman hundes tunge
hatað, heo bið cenned on beganum stowum & on sandigum landum.
 42.1. Gif hwylcum men sy þæs þriddan dæges fefer oððe
þæs feorðan genim þone wyrttruman þysse wyrte ðonne heo hæbbe
þry bogas ðæs sædes, seoð þone wyrttruman on wætere, syle
drincan.
 42.1. Þu hyne gelacnast.
 42.1. Seo eac ðe hæfð þæs sædes feower bogas
fremað þam gelice þe we her beforan cwædon.
 42.1. Ðonne ys oþer wyrt þysse gelic, seo hæfð sume
dæle læssan leaf ðonne doccoe.
 42.1. Þære wyrte wyrttruma on wætere geðyged
wiðræð iceom & næddrum.
 42.2. Wið nyrwyt genim þas ylcan wyrte & hunig & hlaf
þe sy mid smeruwe gebacen þam gelice þe þu clyðan wyrce.
 42.2. Wundorlice hyt þæt sar toslit.
 43.0. Glædene <foreign>bulbiscilittica</foreign>.
 43.1. Wið wæterseocnysse genim þas wyrte þe man
<foreign>bulbiscillitici</foreign> & oðrum naman glædene nemneð & gedryge hy
syððan eal onbutan, genim þonne innewearde, seoð on wætere,
ðonne hyt wearm sy gemengc eac þærto hunig & eced, syle þry
scenceas fulle.
 43.1. Swyðe hraðe sceal seo seocnys beon ut atogen þurh
migðan.
 43.2. Wið liþa sare genim þas ylcan wyrte swa we ær
cwædan innewearde, wyll on ele, smyra þæt sar ðærmid.
 43.2. Sona hyt fremað.
 43.3. Wið þa adle þe Grecas <foreign>paronichias</foreign> nemnað genim
þysse ylcan wyrte wyrttruman, cnuca mid ecede & mid hlafe, lege to þam
sare.
 43.3. Wundorlice hyt hy gehæleð.
 43.4. Wið þæt man ne mæge wæterseoces mannes þurst
gecelan genim þysse sylfan wyrte leaf, lege under þa tungan.
 43.4. Sona heo þone þurst forbyt.
 44.0. <foreign>Umbilicum herba cotulidonus</foreign>.
 44.0. Ðeos wyrt ðe Grecas <foreign>cotiledon</foreign> & Romane <foreign>umbilicum
ueneris</foreign> nemnað byð cenned on hrofum & on beorgum.
 44.1. Wið swylas genim þas wyrte & swinen smeru, wifum
swaðeah ungesylt, ægþres gelice micel be wihte, cnuca tosomne, lege to
þam swylum hyt hy tofereð.
 44.1. Þæs wyrte þu scealt niman on wintertide.
 45.0. Attorlaðe <foreign>gallicrus</foreign>.
 45.0. Ðeos wyrt þe man <foreign>gallicrus</foreign> & oðrum naman
attorlaðe nemneð bið cenned on fæstum stowum & wið wegas.
 45.1. Wiþ hundes slite genim þas wyrte, cnuca mid rysle &
mid heorðbacenum hlafe, lege to ðam slite.
 45.1. Sona hyt bið gehæled.
 45.1. Eac þys sylfe fremað wið heard geswell & hyt eal
tofereð.
 46.0. Harehune <foreign>marabium</foreign>.
 46.1. Wið geposu & wið þæt man hefelice hræce genim
ðas wyrte ðe Grecas <foreign>prassion</foreign> & Romane <foreign>marubium</foreign> nemnað & eac
Angle harehune hatað, seoð on wætere, syle drincan þam þe hefelice
hræcen.
 46.1. Heo hine gehæleð wundorlice.
 46.2. Wið magan sare genim þysse ylcan wyrte seaw, syle
drincan.
 46.2. Hyt þæs magan sar fram adeð.
 46.2. & gif him fefer derige syle him þas ylcan wyrte wel
drincan on wætere.
 46.2. Heo hyne arærð.
 46.3. Wið rengwyrmas abutan nafolan genim þas ylcan wyrte
<foreign>marubium</foreign> & wermod & elehtran, ealra þyssa wyrta gelice fela be
gewihte, seoð on geswetton wætere & mid wine twie oððe þriwa
lege to þam nafolan.
 46.3. Hit cwelð þa wyrmas.
 46.4. Wið liþa sare & wið geþind genim þas ylcan
wyrte, bærn to ahsan, do to þam sare.
 46.4. Sona hit gehælð.
 46.5. Wið attres ðigne genim þysse ylcan wyrte wos, syle on
ealdum/ wine drincan.
 46.5. Sona þæt attor tofærð.
 46.6. Wið sceb & wið teter genim þas ylcan wyrte, seoð
on wætere, ðweh þone lichoman þærmid þær þæt sar sy.
 46.6. Heo of genimð þone scruf & þone teter.
 46.7. Wið lungenadle genim þas ylcan wyrte, seoð on hunige,
syle þiggean.
 46.7. He bið wundorlice gehæled.
 46.8. Wið ealle stiðnessa þæs lichoman genim þas ylcan
wyrte, cnuca mid rysle, lege to þam sare.
 46.8. Heo hælð wundorlice.
 47.0. Foxes fot.
 47.1. Wið uncuðe springas þe on lichoman acennede beoð
genim þysse wyrte wyrttruman þe man <foreign>xifion</foreign> & oðrum naman foxes fot
nemneð þreora yntsena gewihte & smedman six yntsena gewihte, ecedes
twegean scenceas & foxes smeoruwes ðreora yntsena gewihte, cnuca tosomne
on wine, dec þonne anne clað þærof, lege to ðam sare.
 47.1. Þu wundrast þære lacnunge.
 47.2. Wið heafodbryce genim þas ylcan wyrte ufewerde, gedryge
hy & cnuca, genim þonne be gewihte efenmycel wines, meng tosomne, lege to
þam sare.
 47.2. Hyt ðonne þa forbrocenan ban ut atyhð.
 47.2. Eac gif hwæt on þam lichoman dergende byð hyt wel
wið þæt fremað.
 47.2. Oððe gif hwa mid his fet ofstepð ættrig ban snacan
oððe næddran, ðeos sylfe wyrt is swyþe scearp numul wið þæt
attor.
 48.0. Wæterwyrt <foreign>gallitricus</foreign>.
 48.1. Gyf swylas fæmnum derigen genim ðas wyrte þe man
<foreign>gallitricum</foreign> & oðrum naman wæterwyrt nemneð, cnuca hy syndrige,
lege to þam sare.
 48.1. Heo hyt hælð.
 48.2. Gif mannes fex fealle genim þas ylcan wyrte, cnuca on ele,
smyra ðonne þæt fex þærmid.
 48.2. Hyt sona bið fæst.
 49.0. Syngrene.
 49.0. Ðeos wyrt þe man <foreign>temolum</foreign> & oðrum naman singrene
nemneð þæs þe Omerus sægð ys wyrta beorhtust & þæt
Mercurius hy findan sceolde, ðysse wyrte wos ys swyðe fremful & hyre
wyrttruma ys synewealt & sweart, eac on ðære mycele þe leaces.
 49.1. Wið cwiþan sare genim þas wyrte, cnuca & lege
þærto.
 49.1. Heo geliþegað þæt sar.
 50.0. Sigelwearfa <foreign>uertamnus</foreign>.
 50.0. Ðeos wyrt þe Grecas <foreign>æliotrophus</foreign> & Romane
<foreign>uertamnum</foreign> nemnað & eac Angle sigelhweorfa hatað byð cenned gehwar
on beganum stowum & on clænum & eac on mædum.
 50.0. Ðeos wyrt hæfð mid hyre sume wundorlice godcundnysse,
þæt is þonne þæt hyre blostman hig æfter þare sunnan ryne
wendað, swa þæt þa blosman, þonne seo sunne gesihð, hy sylfe
beclysað & eft þonne heo up gangeð, hy selfe geopeniað &
tobrædaþ.
 50.0. & heo fremað to þyssum læcedomum þe we her
wiðæftan awryten habbað.
 50.1. Wið ealle attru genim þas sylfan wyrte, cnuca to swiðe
smalon duste, oððe hyre wos syle drincan on godum wine.
 50.1. Wundorlice heo þæt attor tofereð.
 50.2. Wiþ flewsan genim ðysse ylcan wyrte leaf, cnuca &
lege to ðam sare.
 50.2. Hyt ys gelyfed þæt heo scearplice gehæle.
 51.0. Mædere <foreign>gryas</foreign>.
 51.0. Ðeos wyrt þe man <foreign>gryas</foreign> & oðrum naman mædere
nemneð byð cenned fyrmust in Lucania.
 51.0. Heo hæfð hwites marman bleoh & heo bið
gefrætewud mid feower readum stælum.
 51.1. Wið banece & wið banbryce genim þas ylcan wyrte,
cnuca hy, lege to þam bane.
 51.1. Þy þriddan dæge him bið sel swylce þær clyþa
to gelæd wære.
 51.2. Eac þysse wyrte wyrttruma fremað wið ælc sar þe
þam lichoman dereð, þæt ys ðonne þæt man þone wyrttruman
cnucige & to ðam sare gelecge eal þæt sar he gehælð.
 52.0. Hymele <foreign>herba politricus</foreign>.
 52.0. Ðeos wyrt ðe man <foreign>politricum</foreign> & oðrum naman hymele
nemneð byþ cenned on ealdum hus stedum & eac on fuhtum stowum.
 52.1. Wið innoðes sare genim þysse wyrte leaf þe we
<foreign>politricum</foreign> nemdon, hyre twigu beoð swylce swinen byrst, cnuca ðonne þa
leaf & nigon pipercorn & coliandran sædes nigon corn eall tosomne,
syle drincan on godum wine, & þys sy ðonne he gange to bæðe.
 52.1. Eac þeos ylce wyrt gedeþ þæt ægþer ge wera ge
wifa feax wexeþ.
 53.0. Wuduhrofe <foreign>malochinagrea astularegia</foreign>.
 53.1. Wið þæt man on wombe forwexen sy genim þysse wyrte
wyrttruman ðe Grecas <foreign>malochinagria</foreign> & Romane <foreign>astularegia</foreign> nemnað
& eac Ængle wudurofe hatað, cnuca mid wine, syle drincan.
 53.1. Sona þu ongitst þysses fremfulnysse.
 53.2. Wið innoðes flewsan genim þysse wyrte sæd þe we
<foreign>astularegia</foreign> nemdun, gemencged midstiþum ecede, syle drincan.
 53.2. Hyt gewrið þone innoð.
 54.0. Popig <foreign>papauer album</foreign>.
 54.1. Wið eagena sare þæt ys þæt we cweðað tornige
genim þysse wyrte wos ðe Grecas <foreign>moetorias</foreign> & Romane <foreign>papauer album</foreign>
nemnað & Engle hwit popig hatað, oððe þone stelan mid þam
wæstme, lege to þam eagan.
 54.2. Wið þunwonga sare oððe þæs heafdes genim þysse
sylfan wyrte wos, cnuca mid ecede, lege ofer þone andwlatan.
 54.2. Hyt geliþegað þæt sar.
 54.3. Wið slæpleaste genym þysse ylcan wyrte wos, smyre
þone man mid.
 54.3. Sona þu him þone slep onsenst.
 55.0. <foreign>Oenantes</foreign>.
 55.1. Gyf hwa gemigan ne mæge genim þysse wyrte wyrttruman
þe man <foreign>oennantes</foreign> & oðrum naman nemneð to duste gecnucude, syle
drincan on wine twegean scenceas fulle.
 55.1. Hyt fremað healice.
 55.2. Gyf hwa swyþe hræce genime þysse ylcan wyrte
wyrttruman, þicge þam gemete þe we nu her beforan cwædun.
 55.2. Hyt geliðigað þone hracan.
 56.0. Halswyrt <foreign>narcisus</foreign>.
 56.1. Wið þa wunda þe on þam men beoð acenned genim
þysse wyrte wyrttruman ðe man <foreign>narcisum</foreign> & þrum naman halswyrt
nemneð mid ele & mid meluwe gecnucudne þam gelice þe þu clyðan
wyrce, lege to þare wunde.
 56.1. Hyt hælð wundorlice.
 57.0. Brunewyrt <foreign>teuerion</foreign>.
 57.1. Wið miltan sare genim þysse wyrte wyrttruman þe Grecas
<foreign>splenion</foreign> & Romane <foreign>teuerion</foreign> nemnað & eac Engle brunewyrt hatað,
cnuca to swiðe smalan duste, syle drincan on liþum wine.
 57.1. Healic þingc þu þærmid ongitst.
 57.1. Eac ys sæd þæt heo þus funden wære: þæt is
ðonne þæt hyt gelamp hwilon þæt man þearmas mid þære miltan
uppan þas wyrte gewearp.
 57.1. Þa sona geclyfude seo milte to þysse wyrte & heo
hrædlice þa miltan fornam, for ðy heo eac fram sumum mannum <foreign>splenion</foreign>
geciged ys þæt ys, on ure geðeode milte nemned.
 57.1. For þam, þæs þe man sægð, þa swin þe hyre
wyrttruman etað þæt hy beon butan milten gemette.
 57.1. Sume eac sæcgeað þæt heo stelan mid twigum hysopan
gelicne hæbbe & leaf beanum gelice, þanon hy sume men þam sylfum
naman nemnað hysopan.
 57.1. Þa wyrte man nimeð þonne heo blewð.
 57.1. Swiðust heo ys gehered on þam muntlandum þe man Cilicia
& Pisidia nemneð.
 58.0. <foreign>Polion</foreign>.
 58.0. Ðeos wyrt þe man <foreign>polion</foreign> & oðrum naman nemneð
bið cenned on unsmeþum stowum.
 58.1. Wið monoðseoce genim þysse wyrte seaw þe we <foreign>polion</foreign>
nemdun, gemengc wið eced, smyra þærmid þa ðe þæt yfel þoligen
toforan þam þe hyt hym to wylle.
 58.1. & þeh þu hyre leaf & hyre wyrttruman do on anne
clænne clað & gewriðe onbutan þæs mannes swyran þe þæt
yfel ðolað, hyt deþ onfundelnysse þæs sylfan þinges.
 59.0. Cneowholen <foreign>victoriole</foreign>.
 59.1. Wið þone dropan & wið þone magan genim twegen
scenceas fulle woses ðysse wyrte þe man <foreign>uictoriole</foreign> & oðrum naman
cneowholen nemneð, syle drincan fæstendum wið hunig gemenged.
 59.1. Sona hyt ðone dropan gewæceð.
 60.0. Galluc <foreign>confirma</foreign>.
 60.0. Ðeos wyrt þe man<foreign> confirman</foreign> & oðrum naman galluc
nemneð bið cenned on morum & on feldum & eac on mædum.
 60.1. Wið wifa flewsan genim þas wyrte <foreign>confirmam</foreign>, cnuca to
swyþe smalon duste, syle drincan on wine.
 60.1. Sona se flewsa ætstandeþ.
 60.2. Gyf hwa innan toborsten sy genime þysse ylcan wyrte
wyrttruman, gebræde on hatan axan, þicge þonne on hunige fæstende.
 60.2. He bið gehæled & eac hyt þone magan ealne
afeormað.
 60.3. Wið magan sare genim þas ylcan wyrte & gemeng wið
hunig & wið eced.
 60.3. Þu ongitst mycele fremfulnysse.
 61.0. <foreign>Asterion</foreign>.
 61.0. Ðeos wyrt þe man <foreign>asterion</foreign> & oðrum naman nemneð
byð cenned betweoh stanum & on unsmeþum stowum.
 61.0. Ðeos wyrt scineð on nihte swilce steorra on heofone,
& se ðe hy nytende gesihð, he sægð þæt he scinlac geseo,
& swa afæred he bið tæled fram hyrdum & fram swylcum mannum
swylce þære wyrte mihta cunnun.
 61.1. Wið fylleseocnysse genim þysse wyrte bergean þe we
<foreign>asterion</foreign> nemdon, syle etan on wanigendum monan, & sy þæt ðonne
þære sunnan ryne beo on þam tacne þe man Virgo nemneð, þæt
bið on þam monðe þe man Augustus hateð, & hæbbe ðas sylfan
wyrte on his swyran ahangene.
 61.1. He bið gelacnud.
 62.0. Haran hyge <foreign>pes leporis</foreign>.
 62.1. Wið innoþes fæstnysse genim ðas wyrte þe man
<foreign>leporis pes</foreign> & oðrum naman haran hige nemneð, gedryge hy, cnuca
þonne to duste, syle drincan on wine gif he unfeferig sy.
 62.1. Gyf he þonne on fefere sy syle drincan him on wætere.
 62.1. Sona seo fæstnys toslypeð.
 63.0. <foreign>herba dictamnus</foreign>.
 63.0. Ðeos wyrt þe man <foreign>dictamnum</foreign> & oðrum naman nemneð
byþ cenned on ðam iglande þe man Crete hateð & on þam munte þe
man Ida nemneð.
 63.1. Gyf hwylc wif hæbbe on hyre innoðe deadboren tuddur
genim þysse wyrte wos þe we <foreign>dictamnum</foreign> nemdun, gif heo butan fefere sy
syle drincan on wine.
 63.1. Gif hyre þonne fefer derige syle drincan on wearmum
wætere.
 63.1. Sona hit þæt tuddur ut asendeþ butan frecnysse.
 63.2. Eft wið wunda som hy syn of iserne som hy syn of stence
oððe fram nædran, genim þysse ylcan wyrte wos, do on þa wunda &
syle drincan.
 63.2. Sona he byð hal.
 63.3. Eft soðlice wið næddran slite genim þysse ylcan
wyrte seaw, syle drincan on wine.
 63.3. Sona hyt þæt attor tofereð.
 63.4. Gyf hwa attor þicge genime þysse ylcan wyrte wos, drince
on wine.
 63.4. Witodlice swa mycel ys þysse wyrte strengð swa na
þæt an þæt heo mid hyre andweardnysse næddran ofslyhð swa
hwær swa hy hyre gehende beoð, ac forþon of hyre stence, þonne he mid
winde ahafen bið, swa hwær swa hy beoð & hy þone swæc
gestincað, hy sculon sweltan.
 63.4. Eac ys sæd be þysse sylfan wyrte gyf man on huntuþe
ran oððe rægean mid flane oððe oðrum wæpne gewæceþ
þæt hy wyllon þas wyrte etan swa hy hraþost to cuman mægen.
 63.4. & heo sona þa flane ut adeð & ða wunde
gehæleþ.
 63.5. Wið niwe wunda genim þas ylcan wyrte &
æþelferðincwyrte & hindehæleþan, cnuca mid buteran, lege to
þære wunde.
 63.5. Þu wundrast on eallum þingum ðysse wyrte gefremincge.
 64.0. <foreign>solago maior</foreign>.
 64.1. Wið næddran slite & wið scorpiones stincg genim
þas wyrte þe man <foreign>solago maior</foreign> & <foreign>helioscorpion</foreign> nemneð, dryge hy
þonne & cnuca to swyþe smalon duste, syle drincan on wine & genim
þa wyrte gecnucude, lege to þære wunde.
 64.1. Nædran.
 65.0. <foreign>solago minor</foreign>.
 65.1. Wiþ ðæt rængcwyrmas dergen ymb nafolan genim þas
wyrte þe man <foreign>solago minor</foreign> & oþrum naman <foreign>æliotropion</foreign> nemneð
gedrigede, cnuca to duste, syle drincan on wearmum wætere.
 65.1. Heo þa wyrmas ofslihð.
 66.0. Pionia.
 66.0. Ðeos wyrt ðe man peonian nemneð wæs funden fram
Peonio þam ealdre & heo þone naman of him hæfð.
 66.0. He bið cenned fyrmest in Greca.
 66.0. Þa eac se mæra ealdor Homerus on hys bocum amearcode;
heo bið funden swyþost fram hyrdum & heo hæfð corn þære
mycelnysse þe <foreign>maligranati</foreign> & heo on nihte scineð swa leohtfæt &
eac hyre corn beoð gelice coccele.
 66.0. & heo byð, swa þe ær cwædon, oftust fram hyrdum
on nihte gemet & gegaderod.
 66.1. Wið monoðseocnysse gyf man þas wyrte peoniam þam
monoðseocan ligcgendon ofer alegð, sona he hyne sylfne halne up ahefð,
& gyf he hig mid him hafað næfre seo adl him eft genealæceð.
 66.2. Wiþ hypebanece genim þysse ylcan wyrte sumne dæl
wyrttruman & mid linenan claðe gewrið to þam sare; hyt gehælð.
 67.0. Berbena.
 67.0. Ðeos wyrt þe man <foreign>peristereon</foreign> & oðrum naman
berbenam nemneð, heo ys culfron swiðe hiwcuð, þanun hy eac sum
þeodscipe <foreign>columbinam</foreign> hateð.
 67.1. Gyf hwa þas wyrte mid him hafað þe we <foreign>peristereon</foreign>
nemdon, ne mæg he fram hundum beon borcen.
 67.2. Wið ealle attru genim þysse sylfan wyrte dust, sile
drincan, ealle atru heo todrifð, eac mon sægð þæt dryas to heora
cræftum hyre brucen.
 68.0. Hymele <foreign>brionia</foreign>.
 68.1. Wið miltan sare genim þas wyrte ðe man <foreign>bryonia</foreign> &
oþrum naman hymele nemneð, syle þycgean gemang mete.
 68.1. Þonne sceal þæt sar liþelice þurh þone micgþan
forð gan.
 68.1. Ðeos wyrt is to þam herigindlic þæt hy man wið
gewune drenceas gemencgeað.
 69.0. nymfete.
 69.1a"> Wið þæt man on wambe forwexen sy genim þysse wyrte
sæd þe man <foreign>nymfete</foreign> & oðrum naman nemneð, cnuca mid wine, syle
drincan.
 69.1b"> Eft þæt sylfe be ðam wyrttruman, syle hyne þam
seocan þicgean <foreign>x</foreign> dagas.
 69.2. Eft gyf þu þas wyrte sylst þicgean on strangon wine heo
þæs innoðes unryne gewrið.
 70.0. Clæfre <foreign>crisyon</foreign>.
 70.1. Wið þæra gomena sare, gyf hwa þysse wyrte wyrttruman
þe man <foreign>crision</foreign> & oðrum naman clæfre nemneð mid him hafað &
on his swyran byrð, næfre him his goman ne deriað.
 71.0. <foreign>ysatis</foreign>.
 71.0. Ðas wyrte Grecas <foreign>isatis</foreign> & Romane <foreign>alutam</foreign> nemnaþ
& eac Angle hateð <foreign>ad serpentis morsum</foreign>.
 71.1. Wið næddran slite genim þysse wyrte leaf þe Grecas
<foreign>issatis</foreign> nemnað, cnuca on wætere, lege to þære wunde.
 71.1. Heo fremað & þæt sar of genimð.
 72.0. scordea.
 72.1. Wið nædran slite genim þas wyrte þe man <foreign>scordean</foreign>
& oðrum naman nemneð, seoð on wine, syle drincan.
 72.1. Cnuca þonne þa wyrte & lege to þære wunde.
 72.2. Wið sina sare genim þas sylfan wyrte, cnuca hy, &
gewyld mid ðam ele ðe sy of lawertreowe gewrungan.
 72.2. Hyt þæt sar of animð.
 72.3. Wið þam fefore þe dæghwamlice oþþe ðy
þriddan on man becymð, genim þas ylcan wyrte & gewrið hy onbutan
þæs mannes lichoman.
 72.3. Heo of animð þone dæghwamlican & þæs
þriddan dæges fefor.
 73.0. Feltwyrt <foreign>verbascus</foreign>.
 73.0. Ðeos wyrt þe man <foreign>uerbascum</foreign> & oðrum naman
feltwyrt/ nemneð bið cenned on sandigum stowum & on myxenum.
 73.0. Þas wyrte ys sæd þæt Mercurius sceolde Iulixe þam
ealdormen syllan þa he com to Circean & he na syþþan ænige hyre
yfelan weorc ondred.
 73.1. Gyf hwa mid hym þysse wyrte ane tealgre byrð ne bið he
breged mid ænigum ogan, ne him wildeor ne dereþ, ne ænig yfel
geancyme.
 73.2. Wiþ fotadle genim þas ylcan wyrte <foreign>uerbascum</foreign> gecnucude,
lege to þam sare.
 73.2. Binnan feawum tidum heo gehælþ þæt sar to ðam
scearplice þæt he eac gan dyrre & mæge.
 73.2. Eac ure ealdras cwædon & sædun þæt ðeos
gesetednys healicost fremade.
 74.0. <foreign>heraclea</foreign>.
 74.1. Se þe wylle ofer langne weg feran hæbbe mid him on þam
wege þas wyrte þe man <foreign>heraclean</foreign> & oðrum naman nemneþ.
 74.1. Þonne ne ondrædeþ he hym ænigne sceaþan, ac heo
hy aflygeþ.
 75.0. Cyleþenie <foreign>celidonia</foreign>.
 75.1. Wiþ eagena dymnysse & sarnysse & ofertogennysse
genim þysse wyrte seaw þe man <foreign>celidoniam</foreign> & oðrum naman þam gelice
cyleþenie nemneð gecnucud of þam wyrttruman mid ealdum wine & hunige
& pipore, & sy þæt wel tosomne gepunud, smyre þonne þa eagan
innan.
 75.1. Eac we onfundun þæt sume men of ðære meolce þysse
ylcan wyrte heora eagan smyredon & him þy sel wæs.
 75.2. Eft wið dymgendum eagum genim þysse ylcan wyrte wos
oþþe ða blostman gewrungene & gemengced mid hunige, gemengc þonne
liþelice weallende axan þærto & seoð þær tosomne on ærenum
fæte.
 75.2. Ðys is synderlic læcedom wið eagena dymnysse.
 75.2. Eac is gewis þæt sume men, swa we ær cwædon,
þæs woses synderlice brucað.
 75.3. Wið cyrnlu genim þas ylcan wyrte, cnuca mid rysle, lege
to þam cyrnlun swa þæt hi ærest syn mid wætere gebeþode.
 75.4. Wiþ heafodece genim þas sylfan wyrte, cnuca mid ecede,
smyre þone andwlatan & þæt heafod.
 75.5. Wið þæt man forbærned sy genim þas ylcan wyrte,
cnuca mid gætena smerwe & lege þærto.
 76.0. <foreign>Solsequia</foreign>.
 76.1. Wið geswel genim þas wyrte þe man <foreign>solate</foreign> &
oðrum naman solosece nemneð gecnucude & mid ele gemengcede, lege
þærto.
 76.1. Hyt fremað.
 76.2. Wiþ earena sare genim ðysse ylcan wyrte wos, gemengc mid
þam ele of cypro & gewyrm hyt & swa wlæc drype on þæt eare.
 76.3. Wið toðece syle etan ðysse sylfan wyrte croppas.
 76.4. Wið blodryne of nosum genim þysse ylcan wyrte wos &
dype anne linenne clað & forsete þa næsðyrlu þærmid.
 76.4. Sona ðæt blod ætstent.
 77.0. Grundeswylige <foreign>senecio</foreign>.
 77.0. Ðeos wyrt ðe man <foreign>senecio</foreign> & oðrum naman
grundeswylige nemneð byþ cenned on hrofum & onbutan wagum.
 77.1. Wið wunda, þeah hy syn swyþe ealde, genim þas wyrte
þe we <foreign>senecio</foreign> nemdun, cnuca mid ealdum rysle, lege to þam wundum.
 77.1. Hyt hæleþ sona.
 77.2. Gyf hwa mid iserne geslegen sy genim þas ylcan wyrte on
ærnemergen oððe to middan dæge, cnuca hy, swa we ær cwædon, mid
ealdum rysle, lege to þære wunde.
 77.2. Sona heo þa wunde geopenað & afeormað.
 77.3. Wið fotadle genim þas ilcan wyrte, cnuca mid rysle, lege
to þam fotum.
 77.3. Hyt geliþegað þæt sar.
 77.3. Eac hit fremað mycelum wið þæra sina sare.
 77.4. Wiþ lendena sare genim þas ylcan wyrte, cnuca mid sealte
þam gemete ðe þu clyþan wyrce, lege to ðam lendenum.
 77.4. Þam gelice hyt fremað eac wið þæra fota sare.
 78.0. Fern <foreign>ffelix</foreign>.
 78.1. Wið wunda genim þysse wyrte wyrttruman þe man <foreign>filicem</foreign>
& oðrum naman fearn nemneþ gecnucudne, lege to þære wunde, &
æþelferþincgwyrte twegea trymessa gewæge syle drincan on wine.
 78.2. Wið þæt geong man healyde sy genim þas ylcan wyrte
þær heo on becenan treowes wyrttruman gewexen sy, cnuca mid rysle &
gedec anne clað þærmid & gewrið to ðam sare swa þæt he þa
hwyle upweard sy gewend.
 78.2. Þy fiftan dæge he bið gehæled.
 79.0. Cwice <foreign>gramen</foreign>.
 79.1. Wið miltan sare genym þysse wyrte leaf þe man gramen
& oðrum naman cwice nemneð & geseoð hy, smyre þonne anne clað
þærmid, lege to þære miltan.
 79.1. Þu ongytest fremfulnysse þærof.
 80.0. Glædene <foreign>gladiolus</foreign>.
 80.1. Wið blædran sare & wið þæt man gemigan ne
mæge genim þysse wyrte wyrttruman utewearde ðe man <foreign>gladiolum</foreign> &
oþrum naman glædene nemneþ, drige hyne þonne & cnuca & gemengc
ðærto twegean scenceas wines & þry wæteres, syle drincan.
 80.2. Wið miltan sare genim þas ilcan wyrte <foreign>gladiolum</foreign>
þonne heo geong sy, drige hy & cnuca to swyþe smalan duste, syle
þicgean on liþum wine.
 80.2. Hyt is gelyfed þæt hit wundorlice þa miltan
gehæleþ.
 80.3. Wiþ innoþes sare & þæra breosta genim þysse
sylfan wyrte bergean gecnucude & on gætenre meolce oððe gyt selre on
wine gewlehte syle drincan.
 80.3. Þæt sar geswiceþ.
 81.0. Boðen <foreign>rosmarinum</foreign>.
 81.0. Ðeos wyrt þe man <foreign>rosmarim</foreign> & oðrum naman boþen
nemneþ byþ cenned on sandigum landum & on wyrtbeddum.
 81.1. Wið toþece genim þysse wyrte wyrtwalan þe we
<foreign>rosmarim</foreign> nemdun, syle etan.
 81.1. Butan yldincge he genimð þæra toða sar & healde
þæt wos on his muþe.
 81.1. Sona hyt gehælþ þa teð.
 81.2. Wið adligende genim þas wyrte <foreign>rosmarinum</foreign>, cnuca mid
ele, smyre ðone adligendan.
 81.2. Wundorlice þu hine gehælest.
 81.3. Wið gicþan genim þas ylcan wyrte, gecnuca hy &
gemengc hyre wos wið eald win & wið wearm wæter, syle drincan þry
dagas.
 81.4. Wið liferseocnysse & þæs innoðes genim þysse
sylfan wyrte sumne gripan, scearfla on wæter & gemencg þærto nardis
twa handfulla & rudan sumne stelan, seoð tosomne on wætere, syle
drincan.
 81.4. He bið hal.
 81.5. Wið niwe wunda genim þas ylcan wyrte þe we <foreign>rosmarim</foreign>
nemdun, cnuca mid rysle, lege to þam wundum.
 82.0. Feldmoru <foreign>pastinaca siluatica</foreign>.
 82.0. Þeos wyrt þe man <foreign>pastinace siluatice</foreign> & oðrum
naman feldmoru nemneþ bið cenned on sandigum stowum & on beorgum.
 82.1. Wið þæt wifmen earfuðlice cennen genim þas wyrte
þe we <foreign>pastinacam siluaticam</foreign> nemdun, seoð on wætere, syle þonne
þæt se man hyne þærmid beðige.
 82.1. He bið gehæled.
 82.2. Wið wifa afeormungæ genim þas ylcan wyrte
<foreign>pastinacam</foreign>, seoð on wætere & þonne heo gesoden beo mengc hy wel
& syle drincan.
 82.2. Hy beoð afeormude.
 83.0. Dolhrune <foreign>perdicalis</foreign>.
 83.0. Ðeos wyrt þe man <foreign>perdicalis</foreign> & oðrum naman
dolhrune nemneð byþ cened wið wegas & wið weallas & on
beorgum.
 83.1. Wið fotadle & wið cancor genim þas wyrte þe we
<foreign>perdicalis</foreign> nemdun, seoð on wætere, beþe þonne þa fet & þa
cnewu, cnuca syððan þa wyrte mid rysle, do on ænne clað & lege
to þam fotum & to þam cneowum.
 83.1. Þu hy wel gehælst.
 84.0. Cedelc <foreign>mercurialis</foreign>.
 84.1. Wið þæs innoðes heardnysse genim þas wyrte þe
man <foreign>mercurialis</foreign> & oðrum naman cedelc nemneð on wætere gegnidene,
syle þam ðolegendum.
 84.1. Sona heo ða heardnysse ut atyhð & ðone magan
afeormað.
 84.1. Þam gelice þæt sæd fremað.
 84.2. Wið eagena sar & geswel genim ðysse sylfan wyrte leaf
gecnucude on ealdum wine, lege to þam sare.
 84.3. Gif wæter on earan swiðe gesigen sy genim þysse ylcan
wyrte seaw wlæc, drype on þæt eare.
 84.3. Sona hyt toflyð.
 85.0. Eforfearn <foreign>radiola</foreign>.
 85.0. Ðeos wyrt þe man <foreign>radiolum</foreign> & oðrum naman eforfearn
nemneð ys gelic fearne & heo byð cenned on stanigum stowum & on
ealdum husstedum.
 85.0. & heo hæfð on æghwylcum leafe twa endebyrdnyssa
fægerra pricena, & þa scinað swa gold.
 85.1. Wið heafodece genim þas wyrte þe we <foreign>radiolum</foreign> nemdun
swiðe clæne afeormude, seoð on ecede þearle, smyre þonne þæt
heafud þærmid.
 85.1. Hyt geliðegað þæt sar.
 86.0. Wuduceruille. <foreign>spurgia agrestis</foreign>
 86.1. Wið blædran sare oððe geswelle genim þysse wyrte
wyrttruman þe man <foreign>sparagiagrestis</foreign> & oðrum naman wuducerfilla
nemneð, seoð on wætere to feorðan dæle, drince ðonne fæstende
seofan dagas.
 86.1. & he manegum dagum bæþes bruce & na on caldum
wætere cume ne he cealdne wætan ne þicge.
 86.1. Wundorlice he hæle ongyt.
 86.2. Wið toðece genim þysse sylfan wyrte seaw þe we
<foreign>sparagi</foreign> nemdun, syle supan, & healde hyt swa on hys muðe.
 86.3. Wið æddrena sare genim þysse ylcan wyrte wyrtwalan
gecnucude on wine, syle drincan.
 86.3. Hyt fremað.
 86.4. Gyf hwylc yfeldæde man þurh ænigne æfþancan
oþerne begaleþ genim þysse sylfan wyrte wyrttruman gedrigide, syle
þicgean mid wyllewætere & besprengc hyne mid þam wætere, he bið
unbunden.
 87.0. Sauine <foreign>sauina</foreign>.
 87.1. Wið þa cynelican adle þe man <foreign>aurignem</foreign> nemneð,
þæt ys on ure geþeode þæra syna getoh & fota geswel.
 87.1. Genim þas wyrte þe man <foreign>sabinam</foreign> & oðrum naman wel
þam gelice sauinam hateþ, syle drincan mid hunige.
 87.1. Heo tofeneþ þæt sar.
 87.1. Þæt sylfe heo deþ mid wine gecnucud.
 87.2. Wiþ heafodece genim þas ylcan wyrte <foreign>sabinam</foreign> eornlice
gecnucude mid ecede & mid ele gemencgede, smyra þonne þæt heafud
& þa þunwonga.
 87.2. Healice hyt fremað.
 87.3. Wiþ deadspringas genim þas wyrte sabinam mid hunige
gecnucude, smyre þonne þæt sar.
 88.0. Hundes heafod <foreign>canis capud</foreign>.
 88.1. Wið eagena sar & geswel genim þysse wyrte wyrtwalan
þe man <foreign>canis caput</foreign> & on ure geþeode hundes heafod hatað, seoð on
wætere, & syþþan mid þam wætere þa eagan gebeþa,
hrædlice hyt þæt sar geliþigað.
 89.0. Bremel <foreign>herba erusti</foreign>.
 89.1. Wið earena sar genim þas wyrte þe man <foreign>erusti</foreign> &
oþrum naman bremel nemneð, swa mearwe, gecnuca, nim þonne þæt wos
gewleht, drype on þæt eare.
 89.1. Hyt þæt gewanað & gewislice gehæleþ.
 89.2. Wið wifes flewsan genim þysse ylcan wyrte croppas swa
mearwe, & þæra syn þriwa seofeone, seoð on wætere to þriddan
dæle, syle drincan fæstende þry dagas swa þæt ðu þeah
æghwylce dæg þone drenc niwie.
 89.3. Wið heortece genim þysse ylcan wyrte leaf gecnucude
þurh hy sylfe, lege ofer þone wynstran tit.
 89.3. Þæt sar tofærð.
 89.4. Wið niwe wunda genim þysse sylfan wyrte blostman, lege to
ðam wundum.
 89.4. Butan ælcre yldincge & frecenysse hy þa wunda
gehælað.
 89.5. Wiþ liþa sare genim þysse ylcan wyrte sumne dæl,
seoð on wine to þriddan dæle, & of þam wine syn þonne þa
lyþu gebeðede.
 89.5. Ealle þæra liða untrumnysse hyt geliðigaþ.
 89.6. Wið næddran slite genim þysse ilcan wyrte leaf þe we
<foreign>erusti</foreign> nemdun swa niwe gecnucude, lege to ðam sare.
 90.0. Gearwe <foreign>millifolium</foreign>.
 90.1. Ðas wyrte þe man millefolium & on ure geþeode
gearwe nemneþ, ys sæd þæt Achilles se ealdorman hy findan scolde,
& he mid þysse sylfan wyrte gehælde þa þe mid iserne geslegene
& gewundude wæran.
 90.1. Eac heo of sumum mannum for þy genemned ys achylleos.
 90.1. Mid þære wyrte ys sæd þæt he eac sumne man
gehælan sceolde þam wæs Thelephon nama.
 90.2. Wið toðece genim þysse wyrte wyrtwalan ðe we
<foreign>millefolium</foreign> nemdun, syle etan fæstendum.
 90.3. Wiþ wunda þe mid iserne syn geworhte genim þas ylcan
wyrte mid rysle gecnucude, lege to þam wundum.
 90.3. Heo þa wunda afeormaþ & gehæleð.
 90.4. Wiþ geswell genim þas ylcan wyrte <foreign>millefolium</foreign> mid
buteran gecnucude, lege to þam geswelle.
 90.5. Wið þæt hwylc man earfoðlice gemigan mæge genim
þysse ylcan wyrte wos mid ecede, syle drincan.
 90.5. Wundurlice heo hæleþ.
 90.6. Gif wund on men acolod sy genim þonne ða sylfan wyrte
<foreign>millefolium</foreign> & gnid swyþe smale & mengc wið buteran, lege ðonne
on ða wunda.
 90.6. Heo cwicaþ sona & wearmað.
 90.7. Gif men þæt heafod berste oððe uncuð swyle on
gesitte nime þysse ylcan wyrte wyrtwalan, binde on þone swyran.
 90.7. Ðonne cymeð hym þæt to godre freme.
 90.8. Eft wið þam ylcan genim þas ylcan wyrte, wyrc to duste,
do on ða wunde.
 90.8. Þonne byþ heo sona hatigende.
 90.9. Gyf hwylcum men ædran aheardode syn oððe his mete
gemyltan nelle nym þysse ylcan wyrte seaw, mengc ðonne win & wæter
& hunig & þæt seaw eall tosomne, syle hyt him.
 90.9. Ðonne wearm drincan, ðonne byþ him sona bet.
 90.10. Eft wið þæra ðearma ece & wið ealles þæs
innoðes nim þas ylcan wyrte, dryg hy þonne & gegnid to duste swyþe
smale, do ðonne þæs dustes fif cuculeras fulle & ðreo full godes
wines, syle hym ðonne drincan þæt.
 90.10. Ðonne deah hyt him wið swa hwylcum earfoðum swa him on
innan bið.
 90.11. Gyf ðonne æfter ðam men sy sogoþa getenge oððe
hwylc innan gundbryne genim ðonne þysse wyrte wyrtwalan & gecnuca
swyþe wel; do ðonne on swyþe god beor, syle hyt him þonne wlacu supan.
 90.11. Ðonne wene ic þæt hyt him wel fremie ge wið
sogoðan ge wið æghwylcum incundum earfoðnyssum.
 90.12. Wið heafodece genim þas ylcan wyrte, wyrc clyþan
þærof, lege ðonne on þæt heafod.
 90.12. Ðonne genimð hyt sona þæt sar onweg.
 90.13. Wiþ þan næddercynne ðe man <foreign>spalangius</foreign> hateð
genim þysse ylcan wyrte twigo & þa leaf, seoð on wine, gnid ðonne
swiþe smale & lege on wunde gyf heo tosomne hleapan wolde, & þonne
æfter þam genim ða wyrte & hunig, mengc tosomne, smyre þa wunde
ðærmid.
 90.13. Þonne hatað heo sona.
 90.14. Wið næddran slite, gyf hwylc man hyne begyrdeþ mid
þysse wyrte & hy on wege mid him bereþ, he bið gescylded fram
æghwylcum næddercynne.
 90.15. Wið wedehundes slite genim ðas ylcan wyrte, gnid, &
hwæten corn lege on þa wunde.
 90.15. Ðonne halað heo sona.
 90.16. Eft wið nædran slite, gyf seo wund forþunden sy,
genim þysse sylfan wyrte telgran, seoð on wætere, gnid þonne swyþe
smale, gesodene lege þonne on ða wunde.
 90.16. Ðonne þæt dolh open sy genim þa ylcan wyrte
unsodene, gnid swyþe smale, mengc wið hunig, lacna þonne þa wunde
þærmid.
 90.16. Ðonne byð heo sona hal.
 91.0. Rude <foreign>ruta</foreign>.
 91.1. Gif blod of nosum flowe genim ðas wyrte þe man <foreign>rutam</foreign>
& þam gelice oðrum naman rudan nemneþ, do gelomlice on þa
næsðyrlu.
 91.1. Wundorlice heo þæt blod of ðæm næsðyrlun
gewrið.
 91.2. Wið toðundenysse genim þas ylcan wyrte <foreign>rutam</foreign>, syle hy
dælmelum swa grene etan oððe on drince þicgean.
 91.3. Wið þæs magan sare genim þysse ylcan wyrte sæd
& swefel & eced, syle þicgean fæstendum.
 91.4. Wið eagena sare & geswel genim þas ylcan wyrte rutan
wel gecnucude , lege to ðam sare, eac se wyrttruma gecnucud & ðærmid
gesmyred.
 91.4. Þæt sar hyt wel gebet.
 91.5. Wið þa adle ðe man <foreign>litargum</foreign> hateð, þæt ys on
ure geþeode ofergytulnys cweden, genim þas ylcan wyrte rutam mid ecede
gewesede, begeot þonne ðæne andwlatan ðærmid.
 91.6. Wiþ eagena dymnysse genim ðysse sylfan wyrte leaf, syle
etan fæstendum & syle hy drincan on wine.
 91.7. Wið heafodece genim ðas ylcan wyrte, syle drincan on
wine, cnuca eft þas sylfan wyrte.
 91.7. & wring þæt wos on eced, ðonne þæt heafod
þærmid.
 91.7. Eac þeos wyrt fremað wið deadspringas.
 92.0. <foreign>Mentastrum horsminte mentastrus</foreign>.
 92.1. Wið earena sare genim þysse wyrte wos þe man
<foreign>mentastrum</foreign> & oðrum naman hateþ mid strangon wine gemencged, do on
þæt eare.
 92.1. Þeah ðær beon wyrmas on acennede hi þurh ðis
sceolon beon acwealde.
 92.2. Wið hreoflan genim þysse ylcan wyrte leaf, syle etan.
 92.2. Gewislice he bið gehæled.
 93.0. Wælwyrt oððe ellenwyrt <foreign>ebulus</foreign>.
 93.1. Wið þæt stanas on blædran wexen genim þas wyrte
þe man <foreign>ebulum</foreign> & oðrum naman ellenwyrte nemneþ & eac sume men
wealwyrt hatað, gecnuca hy þonne swa mearwe mid hyre leafum, syle drincan
on wine.
 93.1. Heo ut anydeþ ða untrumnysse.
 93.2. Wið næddran slite genim þas ylcan wyrte þe we
<foreign>ebulum</foreign> nemdun, & ær þam ðe þu hy forceorfe heald hy on þinre
handa & cweð þriwa nigon siþan: <foreign>omnes malas bestias canto</foreign>, þæt
ys þonne on ure geþeode, besing & ofercum ealle yfele wilddeor.
 93.2. Forceorf hy ðonne mid swyþe scearpon sexe on þry
dælas.
 93.2. & þa hwile þe þu ðis do þenc be þam men þe
þu ðærmid þencst to gelacnienne, & þonne þu þanon wende ne
beseoh þu þe na.
 93.2. Nim ðonne þa wyrte & cnuca hy, lege to þam slite.
 93.2. Sona he bið hal.
 93.3. Wiþ wæterseocnysse genim þysse ylcan wyrte wyrtwalan
gecnucude, wring þonne þærof swa þæt þu hæbbe þærof
feower scenceas & wines healfne sester, syle drincan æne on dæg.
 93.3. Hyt fremað myclum þam wæterseocan.
 93.3. Eac hyt bynnan healfon geare ealne þone wætan ut
atyhþ.
 94.0. Dweorgedweosle <foreign>pollegion</foreign>.
 94.0. Ðeos wyrt þe man <foreign>pollegium</foreign> & oþrum naman
dreorgedwosle nemneþ hæfð mid hyre manega læcedomas þeah hy fela
manna ne cunne.
 94.0. Þonne ys þeos wyrt twegea cynna, þæt is wer &
wif.
 94.0. Se wer hafaþ hwite blostman & þæt wif hafaþ
reade oþþe brune.
 94.0. Æghwæþer ys nytlic & wundorlic & hi on him
habbaþ wundorlice mihte.
 94.0. Mid þam mæstan bleo hy blowaþ ðonne nealice oþre
wyrta scrincaþ & weorniað.
 94.1. Wiþ ðæs innoþes sare genim þas ylcan wyrte
<foreign>pollegium</foreign> & cymen, cnuca tosomne mid wætere & lege to þam
nafolan.
 94.1. Sona he bið gehæled.
 94.2. Eft wið þæs magan sare genim þas sylfan wyrte
<foreign>pollegium</foreign>, cnuca hy & mid wætere gewæsc, syle drincan on ecede.
 94.2. Hyt þone wlættan þæs magan wel geliþigaþ.
 94.3. Wið gicþan þæra gesceapa genim þas ylcan wyrte,
seoð on weallendon wætere, let þonne colian swa oðþæt hyt man
drincan mæge, & hyt þonne drince .
 94.3. Hyt geliþegaþ þone gicþan.
 94.4. Eft wið þæs innoðes sare þeos sylfe wyrt fremaþ
wel geetan & to þam nafolan gewriþen, swa þæt heo fram þam
nafolan feallan ne mæge.
 94.4. Sona heo þæt sar tofereþ.
 94.5. Wið þam fefore þe þy ðryddan dæge on man
becymeþ genim þysse ylcan wyrte twigu, befeald on wulle, ster hyne
þærmid toforan þam timan þe se fefor hym to wylle.
 94.5. & gyf hwa hys heafod mid þysse wyrte onbutan bewindeþ
heo þæt sar þæs heafodes geliðigaþ.
 94.6. Gyf deadboren cyld sy on wifes innoðe genim þysse ylcan
wyrte þry cyþas, & þa syn niwe swa hy swyþost stincen, cnuca on
ealdon wine, syle drincan.
 94.7. Gyf hwa on scipe wlættan þolige genime þas ylcan wyrte
<foreign>polleian</foreign> & wermod, cnucie tosomne mid ele & mid ecede, smyrige hyne
þærmid gelomlice .
 94.8. Wið blædran sare & wið þæt stanas þæron
wexen genim þas ylcan wyrte <foreign>polleian</foreign> wel gecnucude & twegen scenceas
wines, gemencg tosomne, syle drincan.
 94.8. Sona seo blædder to selran gehwyrfeð, & binnan
feawum dagum heo þa untrumnysse gehæleþ & þa stanas þe
þæron weaxeþ ut anydeð.
 94.9. Gyf hwa onbutan his heortan oþþe on his breoston sar
þolie, þonne ete he þas ylcan wyrte <foreign>polleium</foreign> & drince hy
fæstende.
 94.10. Gyf hwylcum men hramma derige genim þas ylcan wyrte,
twegen scenceas ecedes, drince fæstende.
 94.11. Wið þæs magan toþundennysse & þæra
innoþa genim þas ylcan wyrte <foreign>pollegium</foreign> gecnucude & on wætere
oððe on wine gewyllede, oþþe þurh hy sylfe syle þicgean.
 94.11. Sona byþ seo untrumnys forlæten.
 94.12. Wiþ miltan sare genim þas ylcan wyrte <foreign>polleium</foreign>,
seoð on ecede, syle drincan swa wearm.
 94.13. Wiþ lendena ece & wið þæra þeona sare genim
þas ylcan wyrte <foreign>polleium</foreign> & pipor, ægþres gelice mycel be gewihte,
cnuca tosomne, & þonne þu on bæþe sy smyre þærmid þær
hyt swyþost derige.
 95.0. Nepte <foreign>neptamnus</foreign>.
 95.0. Ðas wyrte man <foreign>nepitamon</foreign> & oþrum naman nepte
nemneþ & eac Grecas hy <foreign>mente orinon</foreign> hataþ.
 95.1. Neddre.
 95.1. Wiþ nædran slite genim þas wyrte ðe we <foreign>nepitamon</foreign>
nemdun, cnuca mid wine, wring þonne þæt wos & syle drincan on wine,
& genim eac þa leaf þysse sylfan wyrte gecnocode, lege to þære
wunde.
 96.0. Cammoc.
 96.0. Ðas wyrte man <foreign>peucedanum</foreign> & oðrum naman cammoc
nemneþ.
 96.0. Neddre.
 96.0. Ðeos wyrt þe we <foreign>peucedanum</foreign> nemdun mæg nædran mid
hyre swæce aflian.
 96.1. Wið nædran slite genim þas ylcan wyrte <foreign>peucedanum</foreign>
& betonican & heortes smeoruw oððe þæt mearh & eced, do
tosomne, lege þonne to þære wunde.
 96.1. He bið gehæled.
 96.2. Wið þa adle þe Grecas <foreign>frenesis</foreign> nemnað, þæt is
on ure geþeode gewitlest þæs modes, þæt byþ ðonne þæt
heafod aweallen byþ, genim þonne þas ylcan wyrte <foreign>peucedanum</foreign>, cnuca on
ecede, begeot þonne þæt heafod þærmid.
 96.2. Hyt fremaþ healice.
 97.0. Sperewyrt <foreign>hinnula campana</foreign>.
 97.1. Wið blædran sare genim þas wyrte þe man <foreign>hinnula
campana</foreign> & oþrum naman sperewyrte nemneþ & merces sæd &
eorðnaflan & finules wyrtwalan, cnuca tosomne, syle þonne wlæc
drincan, scearplice.
 97.1. Hyt fremað.
 97.2. Wið toþa sare & wagunge genim þas ylcan wyrte, syle
etan fæstendum.
 97.2. Heo þa teþ getrymeð.
 97.3. Wið þæt ymb þæne nafolan syn rengwyrmas genim
þas ylcan wyrte <foreign>hinnulan</foreign>, cnuca on wine, lege to þam innoðe.
 98.0. Ribbe <foreign>arnoglossa</foreign>.
 98.0. Ðas wyrte þe man <foreign>cynoglossam</foreign> & oðrum naman ribbe
nemneþ & hy eac sume men <foreign>linguam canis</foreign> hateþ.
 98.1. Nædre.
 98.1. Wið nædran slite þeos wyrt þe we <foreign>cynoglossam</foreign>
nemdun wel fremað gecnucud & on wine geþiged.
 98.2. Wið þam fefore ðe þy feorþan dæge on man
becymeþ genim þas ylcan wyrte <foreign>cynoglossam</foreign>, ða þe feower leaf
hæbbe, cnuca hy, syle drincan on wætere.
 98.2. Heo alyseþ þone man.
 98.3. Wiþ ðæra earena unnytlicnysse & wið þæt man
wel gehyran ne mæge genim þas ylcan wyrte <foreign>cynoglossam</foreign> gecnucude & on
ele gewlæhte, drype on þæt eare.
 98.3. Wundorlice hyt hæleþ.
 99.0. Sundcorn <foreign>saxifragia</foreign>.
 99.0. Ðeos wyrt ðe man <foreign>saxifragam</foreign> & oþrum naman
sundcorn nemneð byþ cenned on dunum & on stænihtum stowum.
 99.1. Wið þæt stanas on blædran wexen genim þas wyrte
þe we <foreign>saxifragam</foreign> nemdun, cnuca on wine, syle drincan þam þoligendan
& ðam fefergendan on wearmum wætere.
 99.1. Swa andweard heo ys þæs þe is sæd of ðam þe his
afandedon þæt heo þy ylcan dæge þa stanas forbrycð & hy ut
atyhð & þone man to hys hæle gelædeþ.
 100.0. Eorðyfig <foreign>hedera terrestris</foreign>.
 100.1. Wið þæt stanas on blæddran wexen genim þysse
wyrte þe man <foreign>hederen nigran</foreign> & oþrum naman eorðifig nemneþ seofon
berian oððe endlufon on wætere gegnidene, syle drincan.
 100.1. Wundorlice heo stanas on þære blædran gegaderað
& hy tobricð & þurh migþan ut atyhð.
 100.2. Wið heafodsar genim þas ylcan wyrte <foreign>hederam</foreign> &
rosan wos on wine gewesed, smyre þonne þa ðunwonga & þone
andwlatan, þæt sar geliðigaþ.
 100.3. Wið miltan sare genim þysse ilcan wyrte croppas,
ærest þry, æt oþrum sæle fif; æt þam þryddan sæle
seofone, æt þam feorþan cyrre nigon, æt þam fiftan cyrre endlufon,
æt þam sixtan cyrre þreotyne, & æt þam seofoþam cyrre
fiftyne, & æt þam ehteoþan cyrre seofontyne, & æt þam
nigoþan cyrre nigontyne, æt þam teoþan sæle an & twentig; syle
drincan dæghwamlice on wine.
 100.3. Gyf he þonne on fefore sy syle drincan on wearmum
wætere.
 100.3. Mycelon he byþ gebet & gestrangod.
 100.4. Wið þæra wyrma slite þe man <foreign>spalangiones</foreign> nemneð
genim þysse sylfan wyrte seaw þæs wyrtwalan þe we <foreign>hederam</foreign> nemdun,
syle drincan.
 100.5. Eft wið þæra wunda lacnunge genim þas ylcan wyrte,
seoð on wine, lege to þam wundum.
 100.6. Wiþ þæt næsþyrlu yfele stincen genim þysse
sylfan wyrte seaw, wel ahlytred geot on þa næsþyrlu.
 100.7. Wið þæra earena unnytlicnysse & wið þæt
man ne mæge well gehyran genim þysse ylcan wyrte seaw swyþe clæne mid
wine, drype on þa earan.
 100.7. He bið gelacnud.
 100.8. Wiþ þæt heafod ne ace for sunnan hætan genim
þysse sylfan wyrte leaf swyþe hnesce, cnuca on ecede, smyre þonne þone
andwlatan þærmid.
 100.8. Eac hyt fremaþ ongean ælc sar þe þam heafode
dereþ.
 101.0. Organe <foreign>serpillum</foreign>.
 101.1. Wið þæs heafodes sare genim þysse wyrte seaw þe
man <foreign>serpillum</foreign> & oþrum naman organe nemneþ & ele & gebærned
sealt, to swyþe smalan duste gebryt gemengc ealle tosomne, smyre þæt
heafod þærmid.
 101.1. Hyt byþ hal.
 101.2. Eft wið heafodece genim þas ylcan wyrte <foreign>serpillum</foreign>
gesodene, cnuca on ecede, smyre þærmid þa ðunwonga & þone
andwlatan.
 101.3. Gif hwa forbærned sy genim þas ylcan wyrte <foreign>serpillum</foreign>
& æscþrote anne wrid & anre yntsan gewihte geswyrfes of seolfre
& rosan þreora yntsena gewihte, gepuna þonne eall tosomne on anum
mortere, do þonne ðærto wex & healfes pundes gewihte beran smeruwes
& heortenes, seoð ealle tosomne, feorma hyt & lege to þam
bærnette.
 102.0. Wermod <foreign>absynthius</foreign>.
 102.0. Ðeos wyrt þe man <foreign>absinthium</foreign> & oþrum naman wermod
nemneð byþ cenned on beganum stowum & on dunum & on stænihtum
stowum.
 102.1. Wið þæt man læla & oðre sar of lichaman gedo
genim þas wyrte <foreign>absinthium</foreign>, seoð on wætere, do þonne on anne clað,
lege to þam sare.
 102.1. Gyf þonne se lichoma mearu sy, seoð on hunige, lege to
þam sare.
 102.2. Wið þæt rengwyrmas ymbe þone nafolan derigen genim
þas ylcan wyrte <foreign>absinthium</foreign> & harehunan & elechtran, ealra gelice
mycel, seoð on geswettum wætere oþþe on wine, lege tuwa oððe
þriwa to þam nafolan.
 102.2. Hyt cwelþ þa wyrmas.
 103.0. Saluie <foreign>saluia</foreign>.
 103.1. Wið gicþan þæra gescapa genim þas wyrte ðe man
<foreign>saluian</foreign> nemneð , seoð on wætere, & mid þam wætere smyre þa
gesceapu.
 103.2. Eft wið gicþan þæs setles genim þas ylcan wyrte
salfian, seoð on wætere, & mid ðam wætere beþa þæt
setl.
 103.2. Hyt geliðigað ðone gicþan healice.
 104.0. Celendre <foreign>coliandrum</foreign>.
 104.1. Wið þæt rengwyrmas ymb ðone nafolan wexen genim
þas wyrte þe man <foreign>coliandrum</foreign> & oðrum naman þam gelice cellendre
nemneð, seoð on ele to þryddan dæle, do to þam sare & eac to
ðam heafode.
 104.2. Wið þæt wif hrædlice cennan mæge genim þysse
ylcan coliandran sæd, endlufon corn oððe þreottyne, cnyte mid anum
ðræde on anum clænan linenan claþe, nime ðonne an man þe sy
mægðhades man, cnapa oþþe mægden, & healde æt þam wynstran
þeo neah þam gewealde.
 104.2. & sona swa eall seo geeacnung gedon beo, do sona þone
læcedom aweg, þy læs þæs innoðes dæl þæræfter
filige.
 105.0. Porclaca.
 105.1. Wið swiðlicne flewsan þæs sædes fremað wel
þeos wyrt þe man <foreign>porclaca</foreign> & oðrum naman nemneþ, ægþer ge
þurh hy sylfe geþiged ge eac mid oþrum drenceon.
 106.0. Cearfille <foreign>cerefolium</foreign>.
 106.1. Wið þæs magan sare genim þysse wyrte þe man
<foreign>cerefolium</foreign> & oþrum naman þam gelice cerfille nemneþ ðry croppas
swa grene & dweorgedwoslan, cnuca on anum trywenan mortere, & anne
cuculere fulne ameredes huniges & grene popig, wyll tosomne, syle
ðicgean.
 106.1. Hyt þone magan hrædlice gestrangaþ.
 107.0. Brocminte <foreign>sisimbrium</foreign>.
 107.1. Wið þære blæddran sare & wið þæt man
gemigan ne mæge genim þysse wyrte wos þe man <foreign>sisimbrium</foreign> & oþrum
naman brocminte nemneþ, syle þam þoligendan on wearmum wætere
ðicgean gyf he feforgende, sy gyf he þonne ne sy syle him on wine drincan.
 107.1. Ðu hine gelacnust wundorlice.
 108.0. <foreign>olisatra</foreign>.
 108.1. Eft wið þære blædran sare & wið þæt man
gemigan ne mæge genim þas wyrte þe man <foreign>olisatrum</foreign> & oþrum naman
nemneþ, cnuca on gewylledan wine, syle drincan.
 108.1. Heo ðone migðan mihtelice gebet.
 109.0. Lilie <foreign>lilium</foreign>.
 109.0. Ðas wyrt þe man <foreign>erinion</foreign> & oðrum naman <foreign>lilium</foreign>
nemneþ.
 109.1. Wið nædran slite genim þas wyrte þe we <foreign>lilium</foreign>
nemdun & bulbum þa wyrte ða man eac oþrum naman halswyrt hateþ,
cnuca tosomne, syle drincan.
 109.1. Nim þonne bulbum þa wyrte gecnucude, lege to þam
slite.
 109.1. He byð gehæled.
 109.2. Wið geswel genim lilian leaf gecnucude, lege to þam
geswelle.
 109.2. Scearplice hyt hæleþ & þæt geswel
geliðigaþ.
 110.0. Lacterida <foreign>titimallus calatites</foreign>.
 110.0. Ðeos wyrt þe man <foreign>titymallos calatites</foreign> & oþrum
naman <foreign>lacteridam</foreign> nemneð bið cenned on watum stowum & on ofrum.
 110.1. Wið þæra innoða sare genim þysse wyrte wrid
<foreign>titymalli</foreign>, cnuca on wine swa þæt þæs wines syn twegen scenceas, do
þonne of þære wyrte þæs woses þærto twegen cuculeras fulle,
drince ðonne fæstende.
 110.1. He byþ gehæled.
 110.2. Wið weartan genim þysse ylcan wyrte meolc &
clufþungan wos, do to þære weartan.
 110.2. Þy þriddan dæge hyt þa weartan gehæleþ.
 110.3. Wið hreoflan genim ðysse sylfan wyrte croppas mid tyrwan
gesodene, smyre þærmid.
 111.0. Wuduþistel <foreign>carduum siluaticum</foreign>.
 111.0. Ðeos wyrt ðe man <foreign>carduum sylfaticum</foreign> & oþrum
naman wuduðistel nemneð bið cænned on mædum & wið wegas.
 111.1. Wið þæs magan sare genim þysse wyrte þe we
<foreign>carduum siluaticum</foreign> nemdun ðone crop ufeweardne swa mearune & swa
grenne, syle þicgean on geswetton ecede.
 111.1. Hyt geliðigað þa sarnysse.
 111.2. Wiþ þæt ðu nane yfele geancymas ðe ne ondræde
genim þas ylcan wyrte <foreign>carduum silfaticum</foreign> on ærnemergen þonne seo sunne
ærest up gange, & þæt sy þonne se mona sy in Capricornu, &
heald hy mid þe.
 111.2. Swa lange swa ðu hy mid þe byrst nanwiht yfeles þe
ongean cymeð.
 112.0. <foreign>lapinum montanum</foreign>.
 112.0. Ðeos wyrt þe man <foreign>lupinum montanum</foreign> & oþrum naman
nemneþ byþ cenned wið hegas & on sandigum stowum.
 112.1. Wið þæt wyrmas ymb ðone nafolan derigen genim þas
wyrte <foreign>lupinum montanum</foreign> gecnucude, syle drincan on ecede anne scenc fulne.
 112.1. Butan yldingce heo ða wyrmas ut awyrpeð.
 112.2. Gyf þonne cildun þæt sylfe derige genim ðas ylcan
wyrte <foreign>lupinum</foreign> & wermod, cnuca tosomne, lege to ða m nafolan.
 113.0. Gyðcorn <foreign>lactirida</foreign>.
 113.0. Þeos wyrt þe man <foreign>lactyridem</foreign> & oþrum naman
giðcorn nemneð byð cenned on beganum stowum & on sandigum.
 113.1. Wið þæs innoþes heardnysse genim þysse wyrte
sæd, þæt syndon ða corn, wel afeormude, syle drincan on wearmum
wætere.
 113.1. Sona hyt þone innoð astyreþ.
 114.0. Lactuca <foreign>lactuca leporina</foreign>.
 114.0. Ðeos wyrt þe man <foreign>lactucam leporinam</foreign> & oþrum
naman þam gelice <foreign>lactucam</foreign> nemneþ bið cenned on beganum stowum & on
sandigum.
 114.0. Be ðysse wyrte ys sæd þæt se hara, ðonne he on
sumura for swiðlicre hætan geteorud byþ, mid þysse wyrte hyne sylfne
gelacnað; for þy heo ys <foreign>lactuca leporinam</foreign> genemned.
 114.1. Wið feforgende genim þas wyrte <foreign>lactucam leporinam</foreign>,
lege him nytendum under his pyle.
 114.1. He byþ gehæled.
 115.0. Hwerhwette <foreign>cucumeris siluatica</foreign>.
 115.0. Ðeos wyrt þe man <foreign>cucumerem siluaticum</foreign> & oþrum
naman hwerhwette nemneþ byþ cenned neah sæ & on hatum stowum.
 115.1. Wið þæra sina sare & wið fotadle genim
wyrtwalan þysse wyrte þe we <foreign>cucumerem silfaticum</foreign> nemdun, seoð on ele to
þriddan dæle, smyre þærmid.
 115.2. Gif cild misboren sy genim ðysse ylcan wyrte wyrttruman to
þriddan dæle gesodenne, þweah ðonne þæt cild þærmid.
 115.2. & gyf hwa þysse wyrte wæstm fæstende þygeð
hyt him becymð to frecnysse, for ði gehwa hine forhæbbe þæt he hi
na fæstende ete.
 116.0. Henep <foreign>id est canuere</foreign>.
 116.0. Ðeos wyrt þe man <foreign>cannane silfatica</foreign> & oþrum naman
henep nemneþ byþ cenned on wiþerrædum stowum wið wegas &
hegas/.
 116.1. Wið þæra breosta sare genim þas wyrte <foreign>cannauem
siluaticam</foreign> gecnucude mid rysle, lege to þam breostan .
 116.1. Heo tofereþ þæt geswel & gyf þær hwylc
gegaderung biþ heo þa afeormaþ.
 116.2. Wið cile bærnettes genim þysse ylcan wyrte wæstm
mid netelan sæde gecnucudne, & mid ecede gewesed, lege to þam sare.
 117.0. Rude <foreign>ruta montana</foreign>.
 117.0. Ðeos wyrt þe man <foreign>rutam montanam</foreign> & oþrum naman
þam gelice rudan nemneþ byþ cenned on dunum & on unbeganum stowum.
 117.1. Wið eagena dymnysse & wið yfele dolh genim þysse
wyrte leaf þe we <foreign>rutam montanam</foreign> nemdun on ealdum wine gesodene, do þonne
on an glæsen fæt, smyre syþþan þærmid.
 117.2. Wiþ ðæra breosta sare genim þas ylcan wyrte <foreign>rutam
siluaticam</foreign>, cnuca on trywenan fæte, nim þonne swa mycel swa ðu mid
ðrim fingron gegripan mæge, do on an fæt & þærto anne scenc
wines & twegen wæteres, syle drincan , gereste hyne þonne sume hwile.
 117.2. Sona he byð hæl.
 117.3. Wið lifersare genim þysse ylcan wyrte anne gripan &
oþerne healfne sester wæteres & ealswa mycel huniges, wyll tosomne,
syle drincan þry dagas, ma gyf him þearf sy.
 117.3. Þu hine miht gehælan.
 117.4. Wið þæt man gemigan ne mæge genim þysse ylcan
wyrte <foreign>rute siluatice</foreign> nigon stelan & wæteres ðry scenceas, cnuca
tosomne, & ecedes healfne sester, wyll eal tosomne, syle drincan singallice
nigon dagas.
 117.4. He byð gehæled.
 117.5. Wið þære nædran slite ðe man <foreign>scorpius</foreign> hateþ
genim þysse ylcan wyrte sæd <foreign>rute siluatice</foreign>, cnuca on wine, syle
drincan.
 117.5. Hyt geliðigaþ þæt sar.
 118.0. Seofenleafe <foreign>septifolium</foreign>.
 118.0. Ðeos wyrt þe man <foreign>eptafilon</foreign> & oðrum naman
<foreign>septifolium</foreign> nemneð, & eac sume men seofenleafe hatað, byþ cenned on
beganum stowum & on sandigum landum.
 118.1. Wið fotadle genim þas wyrte <foreign>septifolium</foreign> gecnucude
& wið croh gemengcgede, smyre ðonne þa fet mid þam wose.
 118.1. Þy ðryddan dæge hyt þæt sar genimeþ.
 119.0. Mistel <foreign>ocimus</foreign>.
 119.1. Wið heafodece genim þas wyrte þe man <foreign>ocimum</foreign> &
oðrum naman mistel nemneþ, cnuca mid rosan wose oððe wyrtriwes oððe
mid ecede, lege to þam andwlatan.
 119.2. Eft wið eagena sare & geswel cnuca ðas sylfan wyrte
on godum wine, smyre þa eagan þærmid.
 119.2. Þu hy gehælst.
 119.3. Wið ædrena sare do þæt sylfe, syle drincan on
rinde þæs æples þe man <foreign>malum granatum</foreign> nemneþ.
 120.0. Merce <foreign>herba apium</foreign>.
 120.1. Wið eagena sare & wið geswel nim ðas wyrte þe
man <foreign>appium</foreign> & oðrum naman merce nemneþ wel gecnucude mid hlafe, lege
to þam eagon.
 121.0. Yfig <foreign>hedera</foreign>.
 121.0. Ðeos wyrt þe man <foreign>hedera crysocantes</foreign> & oðrum
naman ifig nemneþ is gecweden <foreign>crysocantes</foreign> for ðy þe heo byrð corn
golde gelice.
 121.1. Wið wæterseocnysse genim þysse wyrte twentig corna,
gnid on anne sester wines, & of þam wine syle drincan þry scenceas
seofon dagas.
 121.1. Seo untrumnys ðurh þone migðan byð aidlud.
 122.0. Minte <foreign>menta</foreign>.
 122.1. Wið teter & pypylgende lic genim ðysse wyrte seaw
þe man <foreign>mentam</foreign> & þam gelice oþrum naman mintan nemneð, do þonne
þærto swefel & eced, cnuca eal tosomne, smyre mid anre feþere.
 122.1. Sona þæt sar geliðigað.
 122.2. Gyf yfele dolh oððe wunda on heafde syn genim þas
ylcan wyrte <foreign>mentam</foreign> gecnucude, lege to þam wundum .
 122.2. Heo hy gehæleþ.
 123.0. Dile <foreign>annetum</foreign>.
 123.1. Wið gicðan & wið sar þæra gesceapa genim
þas wyrte þe man <foreign>anetum</foreign> & oþrum naman dyle nemneþ, bærn to
duste, nim þonne þæt dust & hunig, mengc tosomne, beþa ærest
þæt sar mid wætere, þweah syþþan mid wearmum wyrtrywenum wose,
lege þonne þa lacnunge þærto.
 123.2. Gyf þonne wifmen hwæt swylces derige do hyre man fram
hyre byrþþinene þone sylfan læcedom þære wyrte þe we nu her
beforan cwædon.
 123.3. Wið heafodece genim þysse ylcan wyrte blostman, seoð
mid ele, smyre ða þunwonga & gewrið þæt heafod .
 124.0. Organe <foreign>origanum</foreign>.
 124.1. Ðeos wyrt þe man <foreign>origanum</foreign> & oðrum naman þam
gelice organan nemneþ is hattre gecynde & swyðlicre.
 124.1. & heo gebræceo ut atyhð & heo ælc yfel blod
& þæne dropan gewyldeþ & heo wyþ nyrwet & liferseocum wel
fremað.
 124.2. Wið gebræceo genim þas ylcan wyrte organan, syle
etan, þu wundrast hyre fremfulnysse.
 125.0. Sinfulle <foreign>semperuiuus</foreign>.
 125.1. Wið ealle gegaderunga þæs yfelan wætan of þam
lichoman genim þas wyrte þe man <foreign>semperuiuum</foreign> & oðrum naman sinfulle
nemneþ & rysle & hlaf & coliandran, cnuca eal tosomne þam
gelice þe ðu clyþan wyrce, lege to þam sare.
 126.0. Finol <foreign>ffeniculus</foreign>.
 126.1. Wið gebræceo & wyð nyrwyt genim þysse wyrte
wyrttruman þe man <foreign>fenuculum</foreign> & oðrum naman finul nemneþ, cnuca on
wine, drince fæstende nigon dagas.
 126.2. Wið blædran sare genim þysse ylcan wyrte þe we
<foreign>fenuculum</foreign> nemdun anne gripan swa grene & merces wyrttruman grenne &
eorðnafolan wyrtruman grene, do on anne niwne croccan & wæteres anne
sester fulne, wyl tosomne to feorðan dæle; drince þonne fæstende
seofon dagas oþþe ma.
 126.2. & he bæþes bruce, na swaþeah coles, ne he colne
wætan þicge.
 126.2. Butan yldincge þære blæddran sar byð geliðigod.
 127.0. Liðwyrt <foreign>erifion</foreign>.
 127.0. Ðeos wyrt þe man <foreign>erifion</foreign> & oþrum naman
liðwyrt nemneþ byþ cenned fyrmest in Gallia, þæt is on Franclande,
on þam munte þe man Soractis hateþ.
 127.0. Heo hæfð merces gelicnysse & heo hafað blostman
readne swylce cærse & heo hafaþ seofon wyrttruman & swa fela
stelena.
 127.0. & heo hy sylfe tobrædeð on unbeganum stowum &
na on wætum.
 127.0. Heo byþ ælcon timan blowende & heo hafað sæd
swylce beana.
 127.1. Wiþ lungenadle genim þas wyrte <foreign>erifion</foreign> gecnucude þam
gelice þe þu clyþan wyrce, lege to þam sare.
 127.1. Heo hit gehæleþ.
 127.1. Nim þonne þæt wos þisse sylfan wyrte, syle
drincan.
 127.1. Þu wundrast þæs mægenes þysse wyrte.
 128.0. Halswyrt <foreign>sinfitus albus</foreign>.
 128.1. Wið wifes flewsan genim þas wyrte þe man <foreign>sinfitum
album</foreign> & oþrum naman halswyrt nemneþ, gedrige hy & cnuca to swiþe
smalan duste, syle drincan on wine.
 128.1. Sona heo þa flewasn gewrið.
 129.0. Petersilie <foreign>petrosilinum</foreign>.
 129.0. Ðas wyrte man <foreign>triannem</foreign> & oþrum naman
<foreign>petroselinum</foreign> nemneþ, & eac hy sume men þam gelice petersilie
hateþ.
 129.1. Wið næddran slite genim of ðysse wyrte <foreign>petroselini</foreign>
swyþe smæl dust anes scillincges gewihte, syle drincan on wine, nim
ðonne þa wyrte gecnucude, lege to þære wunde.
 129.2. Wiþ ðæra sina sare genim þas ylcan wyrte
<foreign>petroselinum</foreign> gepunude, lege to þam sare.
 129.2. Heo geliþigað þæt sar þæra sina.
 130.0. Cawel <foreign>brassica</foreign>.
 130.1. Wið ealle geswel genim þysse wyrte croppas þe man
<foreign>brassicam siluaticam</foreign> & oðrum naman caul nemneþ, cnuca mid ealdon
rysle, gemencg ðonne swylce ðu clyðan wyrce, do on anne þicne linenne
clað, lege to þam sare.
 130.2. Wið sidan sare genim þas ylcan wyrte <foreign>brassicam
siluaticam</foreign>, lege to þam sare swa gemencged swa we her beforan cwædon.
 130.3. Wið fotadle genim þas sylfan wyrte <foreign>brassicam</foreign> on þa
ylcan wisan þe we ær cwædon.
 130.3. & swa se læcedom yldra byþ swa he scearpnumulra
& halwendra byþ.
 131.0. Nædderwyrt <foreign>basilisca</foreign>.
 131.1. Ðeos wyrt þe man <foreign>basilisca</foreign> & oðrum naman
nædderwyrt nemneþ byþ cenned on ðam stowum þær seo nædre byþ
þe man þam ylcan naman nemneð <foreign>basiliscus</foreign>.
 131.1. Witodlice nys heora cyn an ac hi sindon þreora cynna, an
ys <foreign>olocryseis</foreign>, þæt is on ure geðeode gecweden þæt heo eall golde
scine; ðonne is oðer cyn <foreign>stillatus</foreign>, þæt is on ure geþeode dropfah,
seo ys swylce heo gyldenum heafde sy; þæt ðridde cyn ys <foreign>sanguineus</foreign>,
þæt is blodread, eac swilce heo gylden on heafde sy.
 131.1. Ealle ðas cyn þeos wyrt <foreign>basilisca</foreign> hæfð.
 131.1. Þonne gyf hwa þas wyrte mid him hafað þonne ne
mæg him nan ðyssa næddercynna derian.
 131.1. Seo forme næddre <foreign>olocryssus</foreign> is genemned <foreign>eriseos</foreign>, seo
swa hwæt swa heo gesihð heo toblæwð & anæleþ .
 131.1. Ðonne seo oþer <foreign>stillatus</foreign> is soðlice gecweden
<foreign>crysocefalus asterites</foreign>, þeos swa hwæt swa heo gesyhð hyt forscrincð
& gewiteþ.
 131.1. Þonne is seo ðridde genemned <foreign>hematites</foreign> &
<foreign>crysocefalus</foreign>, swa hwæt swa ðeos gesyhð oþþe hrepeð hyt toflewð
swa ðæt þær nanwiht belifeþ buton þa ban.
 131.1. Þonne hæfð þeos wyrt <foreign>basilisca</foreign> ealle heora
strengða.
 131.1. Gyf hwylc man þas wyrte mid him hafað wið eall
næddercyn he biþ trum.
 131.1. Þeos wyrt ys rudan gelic & heo hæfð meolc reade
swylce <foreign>celidonie</foreign> & heo hæfð wolcenreade blostman.
 131.1. & se þe hy niman wylle, he hyne sylfne clænsie
& hy bewrite mid golde & mid seolfre & mid heortes horne & mid
ylpenbane & mid bares tuxe & mid fearres horne, & mid hunige
geswette wæstmas þær onbutan gelecge.
 132.0. <foreign>Mandragora mandregara</foreign>.
 132.0. Ðeos wyrt þe man <foreign>mandragoram</foreign> nemneþ ys mycel &
mære on gesihþe & heo ys fremful.
 132.0. Ða þu scealt þyssum gemete niman, þonne þu to hyre
cymst, þonne ongist þu hy be þam þe heo on nihte scineð ealswa
leohtfæt.
 132.0. Þonne ðu hyre heafod ærest geseo, þonne bewrit þu
hy wel hraþe mid iserne þy læs heo þe ætfleo.
 132.0. Hyre mægen ys swa mycel & swa mære þæt heo
unclænne man, þonne he to hyre cymeþ, wel hraþe forfleon wyle.
 132.0. For ðy þu hy bewrit, swa we ær cwædon, mid iserne,
& swa þu scealt onbutan hy delfan swa ðu hyre mid þam iserne na
æthrine; ac þu geornlice scealt mid ylpenbanenon stæfe ða eorðan
delfan.
 132.0. & þonne þu hyre handa & hyre fet geseo, þonne
gewrið þu hy; nim þonne þæne oþerne ende & gewrið to anes
hundes swyran swa þæt se hund hungrig sy.
 132.0. Wurp him syþþan mete toforan swa þæt he hyne
aræcan/ ne mæge buton he mid him þa wyrte up abrede.
 132.0. Be þysse wyrte ys sæd þæt heo swa mycele mihte
hæbbe þæt swa hwylc þincg swa hy up atyhð þæt hyt sona scyle
þam sylfan gemete beon beswycen.
 132.0. For þy sona swa þu geseo þæt heo up abroden sy
& þu hyre geweald hæbbe, genim hy sona on hand swa, andwealc hi &
gewring þæt wos of hyre leafon on ane glæsene ampullan.
 132.0. & þonne ðe neod becume þæt þu hwylcon men
þærmid helpan scyle, þonne help þu him ðyssum gemete.
 132.1. Wið heafodece & wið þæt man slapan ne mæge
genim þæt wos, smyre þone andwlatan; & seo wyrt swa some þam
sylfan gemete þone heafodece geliðigaþ.
 132.1. & eac þu wundrast hu hrædlice se slæp
becymeþ.
 132.2. Wið þæra earena sare genim þysse ylcan wyrte wos
gemænged/ mid ele þe sy of nardo, geot on ða earan.
 132.2. Þu wundrast hu hrædlice he byþ gehæled.
 132.3. Wið fotadle, þeah ðe heo hefegust sy, genim of
þære swyþran handa þysse wyrte & of þære wynstran, of
ægþerre handa þreora penega gewihte, wyrc to duste, syle drincan on wine
seofon dagas.
 132.3. He byþ gehæled, na þæt an þæt þæt geswel
geset, ac eac þæra sina togunge to hæle gelædeþ & þa sar
butu wundurlice gehæleþ.
 132.4. Wið gewitleaste, þæt is wið deofulseocnysse, genim
of þam lichoman þysse ylcan wyrte mandragore þreora penega gewihte, syle
drincan on wearmum wætere swa he eaðelicost mæge.
 132.4. Sona he byþ gehæled.
 132.5. Eft wið sina togunge genim of ðam lichoman þysse wyrte
anre ynsan gewihte, cnuca to swyþe smalan duste, gemencg mid ele, smyre
þonne þa þe ðas foresprecenan untrumnysse habbað.
 132.6. Gyf hwa hwylce hefige yfelnysse on his hofe geseo genime
þas wyrte mandragoram onmiddan þam huse, swa mycel swa he þonne
hæbbe.
 132.6. Ealle yfelu heo ut anydeð.
 133.0. Læcewyrt <foreign>lycanis stefanice</foreign>.
 133.1. Ðeos wyrt ðe man lichanis stefanice & oðrum naman
læcewyrt nemneþ hafað lange leaf & geþufe & hæwene, &
hyre stela byð mid geþufum bogum, & heo hafað on ufeweardum þam
stelan geoluwe blostman.
 133.1. Þysse wyrte sæd on wine geseald fremað wel ongean eal
næddercyn & wið scorpiones stincg to ðam swyþe þæs ðe sume
men secgeað þæt gyf hy man ofer þa scorpiones gelegð þæt heo
him unmihtignesse & untrumnysse ongebrincge.
 134.0. <foreign>Action</foreign>.
 134.0. Ðeos wyrt ðe man <foreign>action</foreign> & oðrum naman nemneð
hafað gelice leaf cyrfættan, ac hy beoð maran & heardran, & heo
hafað wið þone wyrttruman greatne stelan & twegea fæðma lange,
& heo hafað on ufeweardon þam stelan sæd ðistele gelic, ac hyt
byð smælre & read on bleo.
 134.1. Wið þæt man blod & worsm gemang hræce genim
þysse wyrte feower penega gewiht sædes & cyrnlu of pintrywenum
hnutum, cnuca tosomne þam gelice þe þu anne æppel wyrce, syle
þicgean þam untruman.
 134.1. Hyt hyne gehæleð .
 134.2. Wið þæra liða sare genim þas ylcan wyrte
gecnucude & to clyþan geworhte, lege to ðam sare.
 134.2. Heo hyt geliðigað.
 134.2. Eac þam sylfan gemete heo ealde wunda gehæleþ.
 135.0. Suþernewuda.
 135.0. Ðeos wyrt þe man <foreign>abrotanum</foreign> & oðrum naman
suðernewuda nemneþ ys twegea cynna; þonne is þæt oðer cyn greaton
bogum & swyþe smælon leafon swylce heo ma fexede gesewen sy, & heo
hafað blostman & sæd swyþe gehwæde, & heo is godes swæces
& myceles & biterre on byrgynge.
 135.1. Wyð nyrwyt & wið banece & wið þæt man
earfoðlice gemigan mæge, þysse wyrte sæd wel fremað gecnucud &
on wætere geðiged.
 135.2. Wið sidan sare genim ðas ylcan wyrte & betonicam,
cnuca tosomne, syle drincan.
 135.3. Wið attru & wið nædrena slite genim ðas ylcan
wyrte <foreign>abrotanum</foreign>, syle drincan on wine.
 135.3. Heo helpeð wel.
 135.3. Cnuca hy eac mid ele & smyre ðone lichoman
þærmid.
 135.3. Eac heo wið þone colan fefor wel fremað.
 135.3. Eac þæt sæd þysse wyrte stranglice afligeþ
gindstred oððe onæled.
 135.4. Wið þæra nædrena slite þe man <foreign>spalangiones</foreign>
& scorpiones nemneð þeos sylfe wyrt wel fremað.
 135.5. Wið eagena sare genim þas ylcan wyrte <foreign>abrotanum</foreign>
gesodene mid ðære wyrte þe man <foreign>melacidoniam</foreign> & oðrum naman
<foreign>codoniam</foreign> hateþ, & ðonne mid hlafe gecnucude, þam gelice þe þu
clyþan wyrce, lege to þam sare.
 135.5. Hyt byð geliðigod.
 135.5. Þeos wyrt is, swa we her beforan cwædon, twegea cynna,
oðer ys wif, oðer wer, & hy habbað on eallon þingon gelice mihte
ongean þa ðincg ðe we her beforan sædon.
 136.0. Laber.
 136.0. Ðeos wyrt þe man <foreign>sion</foreign> & oðrum naman laber
nemneþ byð cenned on wætum stowum.
 136.1. Wið þæt stanas on blædran wexen genim ðas wyrte,
syle etan oððe gesodene oððe hræwe.
 136.1. Heo þa stanas þurh migþan ut atyhð.
 136.2. Eac ðeos sylfe wyrt wel fremað wið utsiht & wið
þæs innoþes astyrunge.
 137.0. Sigilhweorfa.
 137.0. Ðeos wyrt þe man <foreign>eliotropus</foreign> & oðrum naman
sigilhweorfa nemneð byþ cenned on fættum landum & on beganum.
 137.0. & heo hafað leaf neah swylce mistel, þa beoð ruge
& brade, & heo hafað sæd sinewealt & þæt byð þreora
cynna bleos.
 137.1. Wið ealra næddercynna slitas & wið scorpiones
genim þysse wyrte wyrttruman <foreign>eliotropos</foreign>, syle drincan on wine, &
gecnucude lege to þære wunde.
 137.1. Heo fremað mycelon.
 137.2. Wyð þæt wyrmas ymb þone nafolan on þam innoðe
derigen genim ðas ylcan wyrte & ysopan & nytrum & cærsan,
cnuca tosomne ealle, syle drincan on wætere.
 137.2. Heo acwelleþ ða wyrmas.
 137.3. Wið weartan genim þas ylcan wyrte & sealt, cnuca
tosomne, lege to þam weartan.
 137.3. Heo hy fornimeþ.
 137.3. Þanon heo eac <foreign>uerrucaria</foreign> genemned is.
 138.0. Speritis.
 138.0. Ðeos wyrt ðe man <foreign>spreritis</foreign> & oðrum naman
nemneþ hæfð gehwæde leaf & geðufe, & heo of anum wyrttruman
manega bogas asendeþ & þa beoð neah ðære eorðan alede, &
heo hafað geoluwe blostman; & gyf þu hy betweonan þinum fingrum
gebrytest, þonne hafað heo swæc swylce myrre.
 138.1. Wið þone colan fefor genim þas wyrte <foreign>spreritis</foreign>,
seoð on ele; & to ðam ðe se fefor to ðam men genealæcean wylle
smyre hyne þærmid.
 138.2. Wyð wedehundes slite genim þas ylcan wyrte, cnuca to
duste, nim ðonne anne cuculere fulne, syle drincan on wearmum wætere.
 138.2. He byð hal.
 138.3. Wyþ miltan sare genim þysse sylfan wyrte anne godne
gripan & anne sester fulne meolce, wyll tosomne, syle drincan healf on
mergen healf on æfen þa hwyle þe him þearf sy.
 138.3. Seo milte byð gelacnud.
 139.0. Aizos.
 139.0. Ðeos wyrt þe man <foreign>ayzos minor</foreign> & odrum naman
nemneþ byð cenned on wagum & on stænigum stowum & on dunum &
on ealdum byrgenum.
 139.0. & heo of anum wyrttruman manega gehwæde bogas
asendeþ & þa beoð fulle of gehwædum leafum & langum &
scearpum & fættum & wel wosigum.
 139.0. & þysse wyrte wyrttruma ys unnytlic.
 139.1. Wið oman & wið eagena sare & wið fotadle genim
ðas wyrte butan wyrttruman, cnoca mid smedman ðam gelice þe ðu cliðan
wyrce, lege to þisum untrumnyssum.
 139.1. Hit hy geliðigað.
 139.2. Wyð heafodece genim þysse ylcan wyrte wos & rosan
wos, mængc tosomne, smyre þæt heafod þærmid.
 139.2. Þæt sar byð geliðigud.
 139.3. Wyð þæra wyrma slite þe man <foreign>spalangiones</foreign> hateþ
genim þas ylcan wyrte <foreign>aizos</foreign> on wine gecnucude, syle drincan.
 139.3. Hyt fremað nytlice.
 139.4. Wið utsiht & wið innoðes flewsan & wyð
wyrmas þe on ðam innoþe deriað þeos sylfe wyrt wel fremað.
 139.5. Eft wyð untrumnysse þæra eagena genim þysse ylcan
wyrte wos, smyra ðonne þa eagan þærmid.
 139.5. Nytlice hyt fremað.
 140.0. Tunsingwyrt.
 140.1. Ðeos wyrt þe man <foreign>elleborum album</foreign> & oðrum naman
tunsincgwyrt nemneð & eac sume men wedeberge hatað byð cenned on
dunum, & heo hafað leaf leace gelice.
 140.1. Þysse wyrte wyrttruman man sceal niman onbutan midne sumur
& eac swa some þa wyrt ealle for ðy heo is to læcedomum wel
gecweme.
 140.1. Þæt is to lufigenne on ðysse wyrte þæt heo
hafað gehwædne wyrttruman & na swa rihtne þæt he be sumum dæle
gebyged ne sy.
 140.1. He byð breaþ & tidre þonne he gedriged byð,
& þonne he tobrocen byþ he rycþ eal swylce he smic of him, & he
byð hwonlice bitterre on byrgincge.
 140.1. Þonne beoð þa maran wyrttruman lange & hearde
& swyþe bittere on byrgincge, & hy habbaþ to ðam swyþlice mihte
& frecenfulle þæt hy foroft hrædlice þone man forþilmiaþ.
 140.1. Ðonne sceal man þysne wyrttruman swa we ær cwædon
gedrigean & þa langnysse toceorfan on pysena gelicnysse.
 140.1. Mycel læcedom is to gehwylcum þingum þæt man
ðonne þysses wyrttruman genime tyn penega gewihte.
 140.1. Swaðeah ne mæg man æfre for his strengðe hyne
syllan þicgean onsundrum ac mid sumum oðrum mete gemencgedne be þære
swylcnysse þe seo untrumnys þonne byð, þæt is gyf seo untrumnes swa
stið beo syle þicgean on beore oððe on blacan briwe.
 140.2. Gyf he þonne on utsihte sy syle þicgean on pysena wose
oððe mid þære wyrte ðe man <foreign>oriza</foreign> hateþ mid smedeman.
 140.2. Þa ealle swaþeah sceolon beon ærost on liðon beore
gesodene & geliðigode.
 140.3. Ðeos wyrt soðlice ealle ealde & hefige &
unlacnigendlice adlu tofereþ, swa þæt he byþ gelacnud þeah he ær
his hæle on tolætenesse wære.
 141.1. Ðeos wyrt þe man <foreign>buoptalmon</foreign> & oðrum naman
nemneþ hafað hnescne stelan & leaf gelice finule, & heo ha fað
geoluwe blostman eal swylce eage, þanon heo eac þone naman onfeng.
 141.1. Heo byþ cenned fyrmest wið Meoniam ða ceastre.
 141.1. Þysse wyrte leaf gecnucude & to clyþan geworhte
tolysað gehwylce yfele springas & heardnyssa.
 141.2. Wyþ æwyrdlan þæs lichoman þe cymeþ of
togotennysse þæs eallan genim þysse wyrte wos, syle drincan.
 141.2. Heo agyfð þæt gecyndelice hiw; & he byð
gehywlæht swylce he of swiðe haton bæþe geode.
 142.0. Gorst.
 142.0. Ðeos wyrt ðe man <foreign>tribulus</foreign> & oðrum naman gorst
nemneþ is twegea cynna, oþer byþ cenned on wyrtunum, oðer ut on felda.
 142.1. Wið mycelne hætan þæs lichaman genim þas wyrte
<foreign>tribulum</foreign> gecnucude, lege þærto.
 142.2. Wyð þæs muþes & þæra gomena fulnysse &
forrotudnysse genim þas wyrte <foreign>tribulum</foreign> gesodene, cnuca mid hunige.
 142.2. Heo hæleþ ðone muð & þa goman.
 142.3. Wiþ þæt stanas on blædran wexen genim þysse
ylcan wyrte sæd swa grene gecnucud, syle drincan.
 142.3. Wel hyt fremað.
 142.4. Wyþ næddran slite genim þysse ylcan wyrte sæd swa
grene gecnucud fif penega gewihte, sile drincan.
 142.4. Eac swylce nim þa wyrte mid hyre sæde gecnucude, lege
to þære wunde.
 142.4. Heo alyseþ hyne of þære fræcenysse.
 142.5. Þisse sylfan wyrte sæd eac swylce on wine gedruncen is
halwende ongean attres drync.
 142.6. Wiþ flean genim þas ylcan wyrte mid hyre sæde
gesodene, sprengc into þam huse.
 142.6. Heo cwelð þa flean.
 143.1. Ðeos wyrt þe man <foreign>conize</foreign> & oðrum naman nemneþ
ys twegea cynna, þeah þe oðer sy mare, oþer læsse, þonne hafað
seo læsse smæle leaf & gehwæde & swyþe gecwemne swæc
& seo oðer hafað maran leaf & fætte & hefigne swæc, &
þyssa wyrta wyrttruman syndon unnytlice.
 143.1. Ac þysse wyrte stela mid þam leafum gindstred &
onæled nædran afligeþ; & eac heo gecnucud & to clyþan geworht
þæra nædrena slite gehæleþ.
 143.1. & heo gnættas & micgeas & flean acwelleþ,
& heo eac swylce ealle wunda gelacnað & heo earfoðlicnysse þæs
migþan astyreþ, & heo þa cynelican adle gehæleþ, & heo on
ecede geseald fylleseocum helpeþ.
 143.2. Þeos wyrt <foreign>conize</foreign> on wætere gesoden & sittendum
wife under geled, heo ðone cwiþan afeormaþ.
 143.3. Gyf wif cennan ne mæge nime þysse ylcan wyrte wos mid
wulle, do on þa gecyndelican.
 143.3. Sona heo þa cennincge gefremeþ.
 143.4. Wyþ ða colan feforas genim þas ylcan wyrte, seoð on
ele, nim þonne þone ele, smyre þone lichaman.
 143.4. Ða feforas beoð fram anydde.
 143.5. Wiþ heafodece þyssa wyrta genim ða læssan, wyrc to
clyþan, lege to ðam sare.
 143.5. Heo hit geliðigaþ.
 144.0. Foxes glofa.
 144.1. Wið oman genim þysse wyrte leaf þe man <foreign>trycnos
manicos</foreign> & oðrum naman foxes glofa nemneþ, wyrc to clyþan, lege to
þam sare.
 144.1. Hyt geliðigaþ.
 144.2. Wiþ pypelgende lic þæt Grecas <foreign>erpinam</foreign> nemnað,
genim þas ylcan wyrte ðe we <foreign>trycnos manicos</foreign> nemdun & smedeman, wyrc
to clyþan, lege to þam sare.
 144.2. Hyt byþ gehæled.
 144.3. Wið heafdes sare & wið þæs magan hætan &
wið cyrnlu genim þas ylcan wyrte mid ele gecnucude, smyre þa sar.
 144.3. Hy toslupað.
 144.4. Wiþ ðæra earena sare genim þisse sylfan wyrte seaw
mid rosan seawe, drype on þæt eare.
 145.1. Wið þone drigean fefor genim þas wyrte ðe man
<foreign>glycyridam</foreign> & oðrum naman nemneþ, wyl on wearmum wætere, syle
drincan.
 145.1. Hyt fremaþ nytlice.
 145.2. Eac swylce þeos sylfe wyrt ðæra breosta sar &
þære lifre & þære blædran & þæra ædrena mid
gesodenan wine gehæleþ.
 145.2. Eac heo þyrstendon þone þurst geliþigað.
 145.3. Wið leahtras ðæs muþes þysse ylcan wyrte
wyrttruma geeten oððe gedruncen wel fremað & þa leahtras
gehæleþ.
 145.3. Eac heo wunda gehæleþ ðærmid gewesede; & se
wyrttruma swa same þæt sylfe gegearwað ac na swa þeah swa scearplice.
 146.1. Wið þæt man gemigan ne mæge genim ðysse wyrte
wyrttruman ðe man <foreign>strutium</foreign> & oþrum naman nemneþ, syle ðicgean.
 146.1. He þone migðan astyreð.
 146.2. Wið liferseocnysse & wið nyrwyt & wið
swiðlicne hracan genim þysse wyrte to duste gecnucudre anne cuculere fulne,
syle drincan on liþan beore.
 146.2. Hyt framað.
 146.2. & eac hyt þone innoð wið þæs eallan
togotenysse.
 146.2. Gegladað & þæt yfel forð gelædeþ.
 146.3. Wiþ þæt stanas on blædræn wexen genim ðas
sylfan wyrte <foreign>strutium</foreign> & <foreign>lubastican</foreign> wyrttruman & ðære wyrte
ðe man <foreign>capparis</foreign> hateð, cnuca tosomne, syle drincan on liðon beore.
 146.3. Hyt tolyseþ ða blædran & ða stanas forð
gelædeþ & eac þære miltan sar hyt tolyseþ.
 146.4. Wið hreoflan genim þas ylcan wyrte & meluw &
eced, cnuca togædre, lege to þam hreoflan.
 146.4. He bið gelacnud.
 146.5. Eft ðeos sylfe wyrt mid berenum meluwe on wine gesoden,
ealle yfele heardnyssa & gegaderunga heo tofereþ.
 147.1. Ðeos wyrt ðe is <foreign>aizon</foreign> & oðrum naman gecweden,
seo is swylce heo symle cwycu sy, & heo hafað elne langne stelan on
fincres greatnysse, & heo is wel wosig & heo hafað fætte leaf
in fingeres lenge.
 147.1. Heo bið cenned on dunum & heo eac byþ hwilon on
wealle geseted.
 147.1. Ðeos wyrt mid meoluwe gecnucud gehæleþ mænigfealde
untrumnyssa ðæs lichoman, þæt is berstende lic & forrotudnysse
þæs lices & eagena sarnysse & hætan & forbærnednysse.
 147.1. Ealle þas þing heo gehæleþ.
 147.2. Wið heafodece genim þysse ylcan wyrte wos <foreign>aizon</foreign> mid
rosan wose gemenged, begeot þæt heafod þærmid.
 147.2. Hyt geliðigaþ þæt sar.
 147.3. Wið þære nædran slite þe man <foreign>spalangionem</foreign>
nemneþ genim þas ylcan wyrte <foreign>aizon</foreign>, syle drincan on haton wine.
 147.4. Eft do þæt sylfe wið utsiht & wið wyrmas on
innoðe & wið swiðlicne cyle.
 147.4. Hyt fremað.
 148.0. Ellen.
 148.1. Wið wæterseocnysse genim þas wyrte þe man
<foreign>samsuchon</foreign> & oðrum naman ellen hateþ, syle drincan gewyllede.
 148.1. Heo gehnæceþ ða anginnu þam wæterseocum.
 148.1. Eac swylce heo fremaþ wið þa unmihticnysse þæs
migðan & wið þæra innoða astyrunga.
 148.2. Wið springas & wið toborsten lic genim þysse ylcan
wyrte leaf <foreign>samsuchon</foreign> gedrigede & gecnucude & mid hunige gemencgede,
lege to þam sare.
 148.2. Hyt sceal berstan & halian.
 148.3. Wið scorpiones stincg genim þas ylcan wyrte & sealt
& eced, cnuca tosomne & to plastre gewyrc, lege to ðam stinge.
 148.3. He bið gehæled.
 148.4. Wið micele hætan & wið geswel ðæra eagena
genim ðas sylfan wyrte mid meluwe gemencgede & to cliðan geworhte, lege
to þam eagon.
 148.4. Hit bið geliþigad.
 149.0. Þeos wyrt ðe man <foreign>stecas</foreign> & oþrum naman nemneþ
hæfð sæd mycel, & þæt ys smæl & gehwæde, & heo
sylf ys boþene gelic, buton þæt heo hafað sumon dæle maran leaf
& stiðeran.
 149.1. Genim þas wyrte gesodene, syle drincan.
 149.1. Heo þæra breosta sar gehæleþ.
 149.1. Eac hyt is gewunelic þæt hy man to manegum godum
drenceon gemencge .
 150.0. Ðeos wyrte ðe man <foreign>thyaspis</foreign> & oþrum naman
nemneþ hafaþ smæle leaf on fingres lencge & todælede &
nyþer wið þa eorþan ahyldende, & heo hafað ðynne stelan
&/ langne & heo hafað on ufeweardum hæwene blostman, &
þæt sæd byþ cenned gind ealne þone stelan.
 150.0. Eal ðeos wyrt is strangre gecynde & bitterre.
 150.0. Ðysse wyrte wos wel gewrungen & an scenc ful
gedruncen, ealle þa biternysse ðe of þam geallan cymeþ heo ðurh ða
gemænelican neode & ðurh spiwðan ut anydeþ.
 150.1. Ðeos sylfe wyr,t ealle þa yfelan gegaderunge þæs
innoþes heo fornimeþ, & eac swylce heo wifa monoðlican astyreð.
 151.0. <foreign>Omnimorbia</foreign>.
 151.0. Ðeos wyrt þe man <foreign>polios</foreign> & oþrum naman
<foreign>omnimorbia</foreign> nemneþ & eac sume men hataþ byþ cenned on dunum, &
heo of anum wyrttruman manega telgran asendeþ, & heo on ufewerdum hafaþ
sæd swylce croppas, & heo is hefegon swæce & hwon weredre on
byrgincge.
 151.1. Wið nædran slite genim þysse wyrte wos <foreign>polios</foreign> on
wætere gesoden, syle drincan.
 151.1. Hyt gehæleþ ðone slite.
 151.2. Wið wæterseocnysse do þæt sylfe.
 151.2. Hyt þone innoð alyseþ.
 151.3. Wið miltan sare genim þas ylcan wyrte <foreign>polios</foreign>, seoð
on ecede, syle drincan.
 151.3. Nytlice heo þone miltseocan gehæleþ.
 151.3. Ðeos sylfe wyrt on huse gestred oþþe onæled
nædran afligeþ, & eac swylce heo niwe wunda fornimeþ.
 152.1. Ðeos wyrt þe man <foreign>hypericon</foreign> & oþrum naman
<foreign>corion</foreign> nemneþ for gelicnysse cymenes, heo hafaþ leaf rudan gelice, &
of anum stelan manega telgran weaxaþ, & þa reade, & heo hafaþ
blostman swylce banwyrt, & heo hafað berian synewealte & hwon lange
on beres mycelnysse on þam ys sæd, & þæt sweart, & on
swæce swylce tyrwe.
 152.1. & heo bið cenned on beganum stowum.
 152.1. Ðeos wyrt gecnucud & gedruncen þone migþan
astyreþ.
 152.1. & heo þa monoðlican wundorlice deþ gyf hy man
ðam gecyndelican lime under gelegeþ.
 152.2. Wið þone fefor þe þy feorðan dæge on man
becymeþ genim þas ylcan wyrte gecnucude, syle drincan on wine.
 152.3. Wið ðæra sceancena geswel & ece genim þysse
ylcan wyrte sæd, syle drincan on wine.
 152.3. Binnan feowertigan dagon he bið gehæled.
 153.0. Ðeos wyrt þe man <foreign>acantaleuce</foreign> & oðrum naman
nemneþ byð cenned on stænigum stowum & on dunum.
 153.0. & heo hafaþ leaf swylce wulfes camb, ac hi beoþ
mearwran/ & hwittran & eac geþufran, & heo hafað twegea elne
lancne stelan on fingres greatnysse oððe sumon dæle maran.
 153.1. Wið þæt man blode hræce & wið þæs magan
sare genim ðas ylcan wyrte <foreign>acantaleuce</foreign>, cnuca to duste, syle drincan on
wætere anne cuculere fulne.
 153.1. Hyt fremað wel.
 153.2. Wið þæs migðan astyrunge genim þar ylcan wyrte
swa wosige gecnucude, syle drincan.
 153.2. Heo ðone migðan forð gelædeþ.
 153.3. Wið yfele læla genim þas ylcan wyrte, wyrc to
clyþan, lege to þam sare.
 153.3. Heo hyt afyrmeþ.
 153.3. Þysse sylfan wyrte syde þæra toþa sar geliðigað
gyf hyne man swa wearmne on þam muþe gehealdeþ.
 153.4. Wið hramman genim þysse ylcan wyrte sæd gecnucud,
syle drincan on wætere.
 153.4. Hyt helpeþ.
 153.4. Se sylfa drenc eac swylce ongean næddrena slite wel
fremað.
 153.4. Eac swylce gyf mon þas wyrte on mannes swyran ahehð heo
næddran aflygeþ.
 154.0. Beowyrt.
 154.0. Ðeos wyrt þe man <foreign>acanton</foreign> & oþrum naman beowyrt
nemneð byþ cenned on wynsumon stowum & on wætum & eac swylce on
stænigum.
 154.1. Wið þæs innoþes astyrunge & þæs migþan
genim þysse ylcan wyrte wyrttruman gedrigedne & to duste gecnucudne, syle
drincan on wearmum wætere.
 154.2. Wiþ lungenadle & wið gehwylce yfelu þe on þam
innoðe dereþ ðeos sylfe wyrt wel fremað geþiged þam gelice þe we
herbeforan cwædon.
 155.0. Cymen.
 155.1. Wyð þæs magan sare genim þysse wyrte sæd þe
man <foreign>quimminon</foreign> & oþrum naman cymen nemneþ on ele gesodene & mid
syfeðon gemencged & swa togædere gewylled, wyrc þonne to clyþan,
lege to ðam innoþe.
 155.2. Wyþ nyrwyt genim þas ylcan wyrte <foreign>quiminon</foreign> &
wæter & eced, meng tosomne, syle drincan.
 155.2. Hyt fremað nytlice.
 155.2. & eac on wine geþiged heo næddran slite wel
gehæleþ.
 155.3. Wiþ ðæra innoþa toðundennysse & hætan
genim þas ylcan wyrte mid winberian gecnucude oððe mid beanenon meoluwe,
wyrc to clyþan.
 155.3. Heo gehæleþ ða toðundennysse.
 155.4. Eac swylce blodryne of næsþyrlon heo gewrið mid ecede
gemængedum.
 156.0. Ðeos wyrt þe man <foreign>camelleon alba</foreign> & oþrum naman
wulfes tæsl nemneþ hafað leaf wiþerræde & þyrnyhte, & heo
hafaþ on middan sumne sinewealtne crop & þyrnyhtne, & se biþ
brunon blostmun behæfd, & he hafað hwit sæd & hwitne wyrtruman
& swyðe gestencne.
 156.1. Wiþ þæt wyrmas on þam innoþe ymb þone nafolan
dergen genim ðisse ylcan wyrte wyrttruman seaw oððe dust, syle drincan on
wine oððe on wætere þe ær wære organe oððe dweorgedwosle on
gewylled.
 156.1. Hyt rume þa wyrmas forð gelædeþ.
 156.2. Þysse sylfan wyrte wyrtruman fif penega gewihte on wine
geþiged þa wæterseocan gedrigeþ.
 156.2. Ðas sylfan strengþe heo hafaþ gewylled &
gedruncen wið þæs migþan earfoðlicnyssa.
 157.1. Ðeos wyrt þe man <foreign>scolimbos</foreign> & oþrum naman
nemneþ/ on wine gewylled & gedruncen heo þone fulan stenc ðæra
oxna & ealles þæs lichaman afyrreþ.
 157.2. Eac swylce ðeos sylfe wyrt ðone fulstincendan migþan
forð gelædeþ & eac halwendne mete mannum gegearwaþ.
 158.0. Ðeos wyrt þe man <foreign>iris Illyricam</foreign> & oðrum naman
nemneþ/ is gecweden <foreign>iris illyrica</foreign> of ðære misenlicnysse hyre
blostmena, for þy þe ys geðuht þæt heo þone heofonlican bogan mid
hyre bleo geefenlæce se is on Leden <foreign>iris</foreign> gecweden; & heo on <foreign>Illyrico</foreign>
þam lande swiðost & strengost wexeþ.
 158.0. & heo hafað leaf glædenan gelice þa Grecas
<foreign>xifian</foreign> hataþ, & heo hafað trumne wyrtruman & swyþe gestencne.
 158.0. & þone man sceal mid linenan claþe befealdan &
on sceade ahon oððet he gedriged beon mæge, for ðy hys gecynde is
swiþe hat & slæpbære.
 158.1. Gyf hwa mycelne hracan þolige & he þone him
eaþelice fram bringan ne mæge for ðycnysse & to hnesce, genime of
þysse wyrte wyrtruman ðæs dustes smæle gecnucudes tyn penega gewihte,
sylle drincan fæstende on liþon beore feower scenceas þry dagas
oþðæt he sy gehæled.
 158.1. Ðam gelice þæt dust þysse sylfan wyrte on liþon
beore geþiged ðone slep on gelædeþ & eac þæra innoþa
astyrunge geliþigað.
 158.2. Eac swylce þæt dust þysse ylcan wyrte næddrena
slitas gelacnaþ.
 158.2. Þæt sylfe gemet þæt we her beforan cwædon
þæs dustes ðysse ylcan wyrte <foreign>iris Illyrice</foreign> foran mid ecede gemencged
& gedruncen, hyt fremað þam þe his gecyndelice sæd him sylfwylles
fram gewiteþ, þone leahtor Grecas <foreign>gonorhoeam</foreign> nemneþ.
 158.2. Gyf hit þonne soðlice þam ylcan gemete mid wine
gemetegud byþ, hit þæra wifa monoðlican astyreð þeah hy ær
langæ forlætene wæron.
 158.3. Wið cyrnlu & wið ealle yfele cumulu genim ðysse
ylcan wyrte wyrttruman swa anwealhne wel gedrigedne & siððan gesodenne,
cnuca hyne ðonne swa hnescne, wyrc to clyþan, lege to ðam sare.
 158.3. Hyt tofereþ.
 158.4. Eac swa some hyt fremað wið ðæs heafodes sare mid
ecede & mid rosan wore gemencged.
 159.0. Elleborum.
 159.1. Wið liferseocnysse genim þas wyrte þe man <foreign>elleborum
album</foreign> & oðrum naman nemneþ gedrigede & to duste gecnucude, syle
drincan on wearmum wætere, þæs dustes syx cuculeras fulle.
 159.1. Hit gelacnað þa lifre.
 159.1. Þæt silfe is framigendlic læcedom on wine geþiged
ongean ealle attru.
 160.1. Wið þam fefore þe þy feorðan dæge on man
becymeþ genim þysse wyrte seaw þe man <foreign>delfinion</foreign> & oþrum na man
nemneþ/ wel gegaderod & þæt mid pipore gecnucud & gemencged,
& ðæra pipercorna sy ofertæl, þæt ys þonne þy forman
dæge an & þrittig & þy oðrum dæge seofontyne & ðy
þryddan dæge þreotyne.
 160.1. Gyf þu him þis syllest toforan þære
genealæcincge þæs fefores, wundorlicre hrædnysse he byð alysed.
 161.0. Ðeos wyrt þe man <foreign>æcios</foreign> & oþrum naman
nemneþ/ hafað sæd gelic næddran heafde, & heo hafað lange leaf
& stiþe, & heo manega stelan of hyre asendeþ .
 161.0. Heo hafað þynne leaf & ða hwonlice þyrnihte,
& heo hafað betweox þam leafon brune blostman, & betweonan ðam
blostmum heo hafað, swa we ær cwædon, sæd gelic nædran heafde
& hyre wyrttruma ys gehwæde & sweart.
 161.1. Wyþ nædrena slitas genim ðysse ylcan wyrte wyrtruman
þe we <foreign>æcios</foreign> nemdon, syle drincan on wine.
 161.1. Hyt fremað ge ær ðam slite ge æfter.
 161.1. Se sylfa drenc eac swylce þæra lendena sar
geliðigað & eac drige on breoston meolc gegearwað.
 161.1. Soðlice an miht ys þysse wyrte & þæs wyrttruman
& þæs sædes.
 162.1. Ðeos wyrt þe man <foreign>centimorbia</foreign> & oðrum naman
nemneþ/ byþ cenned on beganum stowum & on stænigum & þæt on
dunum & on wynsumum stowum.
 162.1. & heo of anre tyrf manega bogas asendeþ, & heo is
gehwædon leafun & sinewealton & toslitenon, & heo hafað þas
mihte to lacnunge.
 162.1. Gif hors on hricge oððe on þam bogum awyrd sy, &
hyt open sy genim þas wyrte ealle gedrigede & to swyðe smælon duste
gecnucude, gescead to ðam sare.
 162.1. Heo hit gehæleþ; þu wundrast ðære gefremminge.
 163.0. Ðeos wyrt ðe man <foreign>scordias</foreign> & oðrum naman
nemneþ/ hafaþ swæc swylce leac, & heo eac for þy <foreign>scordios</foreign>
gecweden ys.
 163.0. Þeos wyrt byþ cenned on morum, & heo hafaþ leaf
sinewealte, & ða bittere on byrgincge, & heo hafaþ feowerecgedne
stelan & fealuwe blostman.
 163.1. Wið þæs migðan astyrunge genim þas wyrte
<foreign>scordios</foreign> swa grene gecnucude & on wine geþigede oððe drigge on wine
gewyllede, syle drincan, heo þone migðan astyreþ.
 163.2. Eac þæt sylfe fremað wið nædrena slitas &
wið ealle attru & wið þæs magan sare, swa we ær cwædon,
wið þæs migðan yrmðe.
 163.3. Wið þa gerynnincge þæs worsmes ym ða breost genim
þas ylcan wyrte tyn penega gewihte mid hunige gemencged, syle þicgean anne
cuculere fulne, þa breost beoð afeormude.
 163.4. Wið fotadle genim þas ylcan wyrte on ecede gecnucude
oððe on wætere, syle drincan, hyt fremað wel.
 163.5. Wið niwe wunda genim þas ylcan wyrte sylfe gecnucude,
lege to ðam wundum, heo hy geþeodeþ; & eac heo mid hunige gemencged
ealde wunda afeormaþ & gehæleþ; & eac hyre dust wexende flæsc
wel gehnæceþ.
 164.1. Ðeos wyrt þe man <foreign>ami</foreign> & oðrum naman <foreign>miluium</foreign>
nemneþ & eac sume men hatað hafað gecweme sæd to læcedome
þæt on wine geseald byð, wel fremað wið þæs innoðes astyrunge
& wið earfoðlicnysse ðæs migðan & wið wildeora slitas,
& eac hyt ða monoðlican forð gecigeþ.
 164.1. & wið wommas þæs lichaman genim þysse sylfan
wyrte sæd mid hunige gecnucud.
 164.1. Hyt afyrreð þa wommas.
 164.2. Wið æblæcnysse & æhiwnesse þæs lichaman
do þæt sylfe: þæt ys þæt ðu þone lichaman mid þam ylcan
gesmyre, oððe syle drincan.
 164.2. Hyt þa æhiwnesse of genimeð.
 165.0. Banwyrt.
 165.0. Ðeos wyrt þe man <foreign>uiolam</foreign> & oðrum naman banwyrt
nemneð ys ðreora cynna, þonne ys an brunbasuw & oþer hwit, þridde
is geoluw.
 165.0. Ðonne is seo geoluwe swaþeah swiþost læceon
gecweme.
 165.1. Wið þæs cwiðan sare & wið þone hætan
genim þas ylcan wyrte gecnucude & under gelede.
 165.1. Heo hyne gelihteþ.
 165.1. Eac swylce heo ða monoðlican forþ gecigeþ .
 165.2. Wiþ misenlice leahtras ðæs bæcþearmes þa
<foreign>ragadas</foreign> hatað, þæt is swaþeah swiðost þæs blodes utryne,
genim þysse ylcan wyrte leaf gecnucude & to clyþan gemencgede.
 165.2. Hy þa untrumnysse ealle gehæleþ.
 165.3. Þysse sylfæn wyrte leaf mid hunige gecnucude &
gemencgede þone cancor þæra toða gehæleð, of ðam foroft ða
teþ fealleð.
 165.4. Wyþ ða monoðlican to astyrigenne genim þysse ylcan
wyrte sædes tyn penega gewihte on wine gecnucud & gedruncen oððe mid
hunige gecnucud & to ðam gecyndelican lime geled.
 165.4. Hyt þa monoðlican astyreþ & þæt tudder of
þam cwiðan gelædeþ.
 165.5. Wið miltan sare genim þysse ylcan wyrte wyrttruman on
ecede gecnucudne, lege to ðære miltan.
 165.5. Hit fremaþ.
 166.0. Viola purpurea.
 166.1. Wið niwe wundela & eac wið ealde genim þysse wyrte
leaf þe man <foreign>uiola purpurea</foreign> & oðrum naman nemneþ  & rysle,
ægþres gelice mycel, lege to ðam wundum.
 166.1. Scearplice hyt hy gehæleð; & eac geswel & ealle
yfele gegaderunga hyt tolyseð.
 166.2. Wiþ ðæs magan heardnysse genim þysse ylcan wyrte
blostman on hunige gemencgede & mid swiðe godon wine gewesede.
 166.2. Þæs magan heardnys byð geliðigad.
 167.0. Ðeos wyrt þe man <foreign>zamalentition</foreign> & oþrum naman
nemneþ/ byð cenned on stænigum stowum & on dunum.
 167.1. Wið ealle wundela genim þas wyrte <foreign>zamalentition</foreign> wel
mid rysle gecnucude butan sealte, lege to ðam w undum.
 167.1. Ealle heo hy gehæleþ.
 167.2. Eft wið cancorwunda genim þas ylcan wyrte
<foreign>zamalentition</foreign> gedrigede & to swyþe smalon duste gecnucude, lege to
ðam wundum.
 167.2. Ealne þone bite þæs cancres heo afeormað.
 168.0. Ðeos wyrt ðe man <foreign>ancusa</foreign> & oðrum naman nemneþ
byð cenned on beganum stowum & on smeþum.
 168.0. & ðas wyrte ðu scealt niman on ðam monþe ðe
man Martius hateþ.
 168.0. Ðysse wyrte syndon twa cynrenu, an is ðe <foreign>Affricani
barbatam</foreign> nemnað , oþer ys to læcedomum swyþe gecoren, & ðeos
byð cenned fyrmest on ðam lande ðe man Persa hateþ.
 168.0. & heo ys scearpon leafon & þyrnihtum butan
stelan.
 168.1. Wið forbærnednysse genim þysse wyrte wyrttruman
<foreign>ancusa</foreign> on ele gesodene & wið wex gemencgedne ðam gemete þe þu
plaster oþþe clyþan wyrce, lege to þam bærnytte.
 168.1. Wundorlice hyt gehæleþ.
 169.0. Pulicaris herba.
 169.0. Ðeos wyrt ys <foreign>psillios</foreign> gecweden for ðam þe heo
hafað sæd swylce flean, þanon hy man eac on Leden <foreign>pulicarem</foreign> nemneð
& hy eac sume men nemnað.
 169.0. Heo hafað gehwæde leaf & ruhe, & heo hafað
stelan & ðone on bogum geþufne, & heo ys drige gecynde &
tyddre, & heo byð cenned on beganum stowum.
 169.1. Wið cyrnlu & wið ealle yfele gegaderunga genim
þysse wyrte sædes gecnucudes an elefæt ful & twegen bollan fulle
wæteres, mengc tosomne, syle drincan.
 169.1. Nim þonne of ðam sylfan sæde, wyrc plaster, lege to
ðam sare.
 169.1. Hyt byþ gehæled.
 169.2. Wið heafudsare do þæt sylfe mid rosan wose & mid
wætere gewesed.
 170.0. Ðeos wyrt þe man <foreign>cynosbatus</foreign> & oðrum naman
nemneþ/, ðonne hy man of ðam stelan genimeþ, heo bið þam goman
stið & wiðerræde for mete geþiged.
 170.0. Ac heo swaþeah ða breost afeormað, & swa hwylce
þincg swa syndon afore oððe bitere.
 170.0. Ðeah hy þam magan derien, hi swaþeah ðære miltan
wel fremað.
 170.0. Þysse ylcan wyrte blostma gedruncen swa þone man
gelacnað þæt he þurh ðone innoð & þurh ðone migþan
forð gelæded bið.
 170.0. & he eac blodrynas afeormaþ.
 170.1. Eft wið miltan sare genim þysse ylcan wyrte wyrttruman
of ðære rinde wel afeormadne, lege to ðære miltan.
 170.1. Hyt bið hyre nytlic & fremgendlic.
 170.1. & se þe þysne læcedom þolaþ, he sceal upweard
licgean þy læs he ungeþyldig ða strengþe þysre lacnunge ongite.
 171.0. Ðeos wyrt ðe man <foreign>aglaofotis</foreign> & oðrum naman
nemneþ/ scineð on nihte swa blæse, & heo mæg wið manega
untrumnyssa.
 171.1. Wið þone fefor ðe þy ðriddæn & ðy
feorðan dæge on man becymeþ genim þysse ylcan wyrte seaw <foreign>aglaofotis</foreign>
mid rosenan ele gemencged, smyre þone seocan.
 171.1. Untweolice þu hyne alysest.
 171.2. Gyf hwa hreohnysse on rewytte þolige genime ðas ylcan
wyrte for rycels onælede.
 171.2. Seo hreohnys byð forboden.
 171.3. Wiþ hramman & wið bifunge genime þas sylfan wyrte,
hæbbe mid him.
 171.3. Gif hy þonne hwa mid him bereþ ealle yfelu hyne
ondrædað/.
 172.0. Wudubend.
 172.1. Wið miltan sare genim þysse wyrte wyrttruman þe man
<foreign>capparis</foreign> & oþrum naman wudubend hateð, cnuca to duste & gewyrc to
clyþan, lege to ðære miltan.
 172.1. He hy adrygeð.
 172.1. Ac swaþeah gewrið þone man þy læs he þurh
þæt sar ða lacnunge of him asceace; & æfter þrim tidum gelæd
hyne to bæþe & hyne wel gebaþa.
 172.1. He byþ alysed.
 173.0. Ðeos wyrt þe man <foreign>eringius</foreign> & oþrum naman
nemneþ/ hafað hnesce leaf þonne heo ærest acenned byþ, & ða
beoð werede on swæce, & hi man þigeþ swa oðre wyrta.
 173.0. Syððan hy beoð scearpe & ðyrnihte, & heo
hafað stelan hwitne oððe grenne, on ðæs heahnysse ufeweardre beoð
acennede scearpe & þyrnyhte pilas, & heo hafað lancne wyrtruman
& þone uteweardne sweartne, & se bið godes swæces.
 173.0. Þeos wyrt byþ cenned on feldon & on wiðerrædon
stowum.
 173.1. Wið þæs migþan astyrunge genim þas ylcan wyrte
þe we <foreign>eringius</foreign> nemdun gecnucude, syle drincan on wine.
 173.1. Na þæt an þæt heo þone migþan astyreþ, ac
eac swylce ða monoþlican & ðæs innoðes astyrunge &
toðundenysse heo tolyseþ.
 173.1. & eac wið liferseocnysse & wið næddrena
slitas heo wel fremað.
 173.2. Eac swylce wið mænigfealde leahtras þæra innoða
heo wel fremað geþiged mid þære wyrte sæde þe man <foreign>olisatrum</foreign>
nemneþ.
 173.3. Wið þæra breosta geswel genim ðas ylcan wyrte to
clyþan geworhte, lege to ðam breostan.
 173.3. Ealle þa yfelan gegaderungæ onbutan þa breost heo
tofereð.
 173.4. Wið scorpiones stingc & wið ealra næddercynna
slitas & eac wið wedehundes slite genim þas ylcan wyrte, wyrc to
plastre, lege to ðære wunde swa þæt seo wund swaþeah ærest mid
iserne geopenud sy, & syððan þærto geled swa þæt se seoca
þone stenc ne ongite.
 173.4. Eac swylce þeos sylfe wyrt wið oman wel fremaþ on
þas ylcan wisan gemetegud.
 173.4. & eac heo fotadle geliðigað gyf hy man æt
frymþe to gelegeþ.
 174.0. Ðas wyrte man <foreign>philantropos</foreign> nemneþ, þæt ys on ure
þeode menlufigende, for ðy heo wyle hrædlice to ðam men geclyfian,
& heo hafað sæd gelic mannes nafolan.
 174.0. Þa man eac oþrum naman clate nemneð, & heo of hyre
manega bogas asendeþ, & þa lange & feowerecge, & ys stið on
leafon, & heo hafað greatne stelan & hwite blostman, & heo
hafað heard sæd & sinewealt & on middan hol, swa we ær
cwædon, þam gemete þe byð mannes nafla.
 174.1. Wið nædrena slitas & wið þara wyrma ðe man
<foreign>spalangiones</foreign> hateþ genim þysse wyrte wos gecnucud on wine, syle drincan.
 174.1. Hyt fremað.
 174.2. Wið earena sare genim þysse ylcan wyrte wos, drype on
þæt eare.
 174.2. Hyt gehæleþ þæt sar.
 175.0. Ðeos wyrt þe man <foreign>achillea</foreign> & oðrum naman
nemneþ/ byþ cenned on beganum stowum & neah wætere, & heo
hafað geoluwe blostman & hwite.
 175.1. Wið niwe wunda genim þysse wyrte croppas gecnucude, lege
to ðam wundum.
 175.1. Heo þæt sar genimð & heo ða wunda geðeodeþ
& þone blodryne gewrið.
 175.2. Gif wif of ðam gecyndelican limon þone flewsan þæs
wætan þoligen genim þas ylcan wyrte gesodene, gelege under þam wifon
sittendum.
 175.2. Ealne þone wætan of hyre æþme heo gewrið.
 175.3. Eac ðeos sylfe wyrt on wætere gedruncen wið utsiht
wel fremað.
 175.3. Ðeos wyrt ys <foreign>achillea</foreign> gecweden for þam þe is sæd
þæt Achilles se ealdorman hyre gelomlice brucan scolde wunda to
gelacnigenne.
 176.1. Wið hagol & hreohnysse to awendenne, gyf ðu þas
wyrte ðe man <foreign>ricinum</foreign> & oðrum naman nemneð on þinre æhte
hafast oððe hyre sæd on þin hus ahegst oððe on swa hwilcere stowe
swa þu hy hafast oððe hyre sæd, heo awendeð hagoles hreohnysse,
& gyf þu hy oððe hire sæd on scyp ahehst to þam wundorlic heo is
þæt heo ælce hreohnysse gesmylteþ.
 176.1. Þas wyrte þu scealt niman þus cweþende: <foreign>herba
ricinum, precor uti adsis meis incantationibus & auertas grandines, fulgora
et omnes tempestates, per nomen omnipotentis dei qui te iussit nasci</foreign>; þæt
is ðonne on ure geþeode: wyrt <foreign>ricinum</foreign>, ic bidde þæt þu ætsy
minum sangum & þæt ðu awende hagolas & ligræsceas & ealle
hreohnyssa, þurh naman ælmihtiges Godes se þe het beon acenned.
 176.1. & þu scealt clæne beon þonne þu ðas wyrte
nimest.
 177.0. Ðeos wyrt ðe man <foreign>polloten</foreign> & oþrum naman <foreign>porrum
nigrum</foreign> nemneþ & eac sume men hatað ys þyrnihton stelan &
swearton & rugum & bradran leafon þonne leac & sweartran, &
þa syndon stranges swæces, & hyre miht ys scearp.
 177.1. Wið hundes slite genim þysse wyrte leaf mid sealte
gecnucude, lege to þam wundum.
 177.1. Hit hæleþ wundorlice.
 177.2. Eft wið wunda genim þyssæ ylcan wyrte leaf mid hunige
gecnucude, lege to þam wundum.
 177.2. Ælce wunde hyt gehæleþ.
 178.0. Netele.
 178.1. Wið forcillede wunda genim þysse wyrte seaw þe man
<foreign>urticam</foreign> & oðrum naman netele nemneþ mid eledrosnum gemencged &
sumne dæl sealtes ðærto gedon, lege to þære wunde.
 178.1. Binnan þrim dagum heo biþ hal.
 178.2. Wið geswel do þæt sylfe, þæt ys þonne þam
ylcan gemete lege to þam geswelle.
 178.2. Hyt bið gehæled.
 178.3. Gyf ðonne ænig dæl þæs lichaman geslegen sy
genim þas ylcan wyrte <foreign>urticam</foreign> gecnucude, lege to þære wunde.
 178.3. Heo byð gehæled.
 178.4. Wið liþa sare, gyf hy of hwylcum belimpe oððe of
cyle oþþe of ænigum þincge gesargude beoð, genim þysse ylcan wyrte
seaw & eles efenmycel togædere gewylled, do þonne þærto þær
hit swiðost derige.
 178.4. Binnan þrim dagon ðu hyne gehælst.
 178.5. Wið fule wunda & forrotude genim þas ylcan wyrte
<foreign>urticam</foreign> gecnucude & þærto sumne dæl sealtes, gewrið to
þære wunde.
 178.5. Binnan þrym dagon heo biþ hal.
 178.6. Wið wifes flewsan genim þas ylcan wyrte on mortere wel
gepunude oðþæt heo wel liþi sy, geyc þonne þærto sumne dæl
huniges, nim syþþan wæte wulle, & þa wel getæsede, smyre
ðonne þa geweald mid þam læcedome & syþþan hyne þam wife
gesyle, þæt heo hyne hyre under gelecge.
 178.6. Þy sylfan dæge hyt þone flewsan beluceð.
 178.7. Wið þæt þu cyle ne þolige genim þas ylcan wyrte
<foreign>urticam</foreign> on ele gesodene, smyre ðonne þærmid þa handa & ealne
þone lichaman.
 178.7. Ne ongitst ðu þone cile on eallum þinum lichaman.
 179.1. Ðeos wyrt þe man <foreign>priapisci</foreign> & oðrum naman
<foreign>uicaperuica</foreign> nemneð to manegum þingon wel fremað, þæt ys þonne
ærest ongean deofolseocnyssa & wið nædran & wið wildeor &
wið attru & wið gehwylce behatu & wið andan & wið ogan
& þæt ðu gife hæbbe.
 179.1. & gif ðu þas wyrte mid þe hafast ðu bist
gesælig & symle gecweme.
 179.1. Ðas wyrte þu scealt niman þus cweþende: <foreign>tu
precoruica peruica multis utilitatibus habenda ut uenias ad me hilaris florens
cum tuis uirtutibus, ut ea mihi prestes, ut tutus et felix sim semper a uenenis
et ab iracundia inlesus</foreign>. Þæt ys þonne on ure geþeode, ic bidde þe,
<foreign>uica peruica</foreign> manegum nytlicnyssum to hæbenne þæt ðu glæd to me
cume mid þinum mægenum blowende, þæt ðu me gegearwie þæt ic sy
gescyld & symle gesælig & ungedered fram attrum & fram yrsunge.
 179.1. Ðonne ðu þas wyrt niman wylt ðu scealt beon clæne
wið æghwylce unclænnysse & ðu hy scealt niman þonne se mona
bið nigon nihta eald & endylfon nihta & ðreottyne nyhta &
ðrittig nihta & ðonne he byð anre nihte eald.
 180.0. Ðeos wyrt ðe man <foreign>litospermon</foreign> & oðrum naman
sunnancorn/ nemneð byð cenned in Italia & seo fyrmeste in Creta.
 180.0. & heo hafað maran leaf ðonne rude, & ða rihte,
& on ðære hehnysse heo hafað stanas hwite & sinewealte swylce
meregrotu on pysna mycelnysse, & ða beoð on stanes heardnysse.
 180.0. & eac swylce hy togædere geclifigen, & hy beoð
innan hole & ðonne þæt sæd þæron innan.
 180.1. Wið þæt stanas on blædran wexen & wið
þæt man gemigan ne mæge genim of ðysum stanum fif penega gewihte,
syle drincan on wine.
 180.1. Hit ða stanas tobrycð & ðone migþan forð
gelædeþ.
 181.0. Ðeos wyrt þe man <foreign>stauisagria</foreign> & oðrum naman
nemneð/ hafað leaf swylce wingeard & rihte stelan, & heo hafað
sæd on grenum coddum on ðære mycele þe pysan, & þæt byð
þreohyrne & hyt byþ afor & sweart, byð swaþeah innan hwit &
biterre on byrgincge.
 181.1. Wið þone yfelan wætan þæs lichaman genim þysse
wyrte sædes fiftyne corn gecnucude on liðan beore, syle drincan.
 181.1. Hyt þone lichaman ðurh spiwðan afeormað.
 181.1. & æfter ðam þe he ðone drenc gedruncan hafað
he sceal gan & hyne styrian ær ðam þe he hyne aspiwe.
 181.1. & þonne he hine spiwan onginneþ he sceal
gelomlice liðne wætan beores þicgean, ði læs seo strengð
þære wyrte þa goman bærne & forðylme.
 181.2. Wið scruf & wið sceb genim þysse sylfan wyrte
sæd & rosan, cnuca tosomne, lege to ðam scurfe.
 181.2. He byð gehæled.
 181.3. Wið toþa sare & toðreomena genim þysse ylcan
wyrte sæd, seoð on ecede, healde þonne on his muð of ðam ecede lange
hwile.
 181.3. Ðæra toða sar & ðæra toðreomena &
ealle þæs muðes forrotudnyssa beoð gelacnude.
 182.1. Ðeos wyrt ðe man <foreign>gorgonion</foreign> & oðrum naman
nemneþ/ byð cenned on diglon stowum & on wæton.
 182.1. Be þysse wyrte is sæd þæt hyre wyrttruma sy
geanlicud þære nædran heafde ðe man <foreign>gorgon</foreign> nemneð, & ða
telgran habbað, þæs ðe eac is sæd, ægðer ge eagan ge nosa ge
næddrena hiw.
 182.1. Eac se wyrttruma gehwylcne man him geanlicað, hwilon on
goldes hiwe, hwilon on seolfres.
 182.1. & þonne ðu þas wyrte mid hyre wyrttruman niman
wylle, ðonne warna þu þæt hy na sunne bescine, ðy læs hyre hiw
& hyre miht sy awend þurh ðære sunnan beorhtnysse.
 182.1. Forceorf hy þonne mid anum wogan & swyþe heardon
iserne; & se þe hy ceorfan wylle, ðonne sy he fram awend; for ðy hit
nys alyfed þæt man hyre wyrtruman anwealhne geseon mote.
 182.1. Se þe þas wyrte mid him hafað, æghwylce yfele
fotswaðu him ongean cumende he forbugeþ; ge forðon se yfela man hyne
forcyrreþ oððe him onbugeþ.
 183.1. Ðeos wyrt þe man <foreign>milotis</foreign> & oðrum naman nemneð
byð cenned on beganum stowum & on wætum.
 183.1. Þas wyrte þu scealt niman on wanigendum monan, on ðam
monþe þe man Augustus hateð.
 183.1. Genim þonne þone wyrttruman þysse wyrte & gewrið
to anum hefelþræde & ahoh to ðinum swyran.
 183.1. Þy geare ne ongitst þu dymnysse þinra eagena, oððe
gif heo þe belimpeð heo hrædlice geswiceð, & þu byst hal.
 183.1. Þes læcecræft ys afandud.
 183.2. Wið sina togunge genim þysse ylcan wyrte wos, smyre
þærmid.
 183.2. Hy beoð geliðegude.
 183.2. Eac ys be þysse wyrte sæd þæt heo on geare twigea
blowe.
 184.0. Ðeos wyrt þe man <foreign>bulbus</foreign> & oþrum naman nemneþ
ys twegea cynna, þonne ys þeos read & wið þæs magan sare
fremgendlic; þonne ys oðer byterre on byrgincge, seo ys <foreign>scillodes</foreign>
gecweden, eac þam magan nytlicre.
 184.0. Ægþer hafað strang mægen, & hy to mete
geþigede mycelon ðone lichaman gestrangiað .
 184.1. Wiþ geswel & wið fotadle & wið gehwylce
gederednyssa genim þas wyrte sylfe gecnucude oððe mid hunige gemencgede,
lege to ðam sare þe man þonne beþurfe.
 184.2. Wið wæterseocnysse genim þas ylcan wyrte, swa we
ær cwædon, gecnucude, lege to þam innoðe.
 184.2. Eac hy mid hunige gecnucude hunda slitas gelacniað.
 184.2. & hy eac swylce mid pipere gemængede & to
gelede, hy þæs lichaman swat gewriðaþ.
 184.2. & eac swa some hy þæs magan sare geliðigað.
 184.3. Wið wundela þe þurh hy sylfe acennede beoð genim
þyssa wyrta wyrtruman gecnucude mid ele & mid hwætenan meluwe &
mid sapan ðam gemete þe þu clyðan wyrce, lege to ðam wundum.
 184.3. Eac hyt afeormaþ ðone leahtor þe Grecas <foreign>hostopyturas</foreign>
hatað, þæt ys scurf þæs heafdes, & eac þone þe hy <foreign>achoras</foreign>
nemnað, þæt ys sceb se foroft þæt heafod fexe bereafað.
 184.3. Eæc swylce mid ecede oððe mid hunige gecnucude hy of
þam andwlitan nebcorn afeormaþ.
 184.4. Eac swa some on ecede geþigede hy þæra innoða
toðundennesse/ & toborstennysse gehæleð.
 184.4. Be þysse wyrte ys sæd þæt heo of dracan blode
acenned beon sceolde on ufeweardum muntum on þiccon bearwum.
 185.0. Cucurbita.
 185.0. Ðeos wyrt þe man <foreign>colocynthisagria</foreign>, þæt ys
<foreign>cucurbita agrestis</foreign> þe man eac <foreign>frigillam</foreign> nemneþ, heo ealswa oðer
cyrfætte wið þa eorðann hyre telgran tobrædeþ, & heo hafað
leaf cucumere gelice & toslitene, & heo hafaþ wæstm sinewealtne
& byterne, se ys to nymenne to þam timan þonne he æfter his
grennysse fealwað.
 185.1. Wið innoðes astyrunge genim þyses wæstmes
hnescnysse innewearde butan þam cyrnlun twegea penega gewihte on liðan
beore gecnucude, syle drincan.
 185.1. Hyt astyreþ þone innoð.

END_TEXT
START_TEXT

Med 1.1 (de Vriend)
B21.1.1.3.
Medicina de quadrupedibus: de Vriend 1984, 234-73.



 1.1. Sagað ðæt ægypta cyning, Idpartus wæs haten
Octauiano þam casere his freonde hælo bodade þyssum wordum þus
cweðende, Monegum bisenum ic eom gewis þinra mægena & snytro &
hwæþere ic wene þæt þu næfre to ðus mycles mægnes
læcedomum become swylcum swa ic gefregn ða we fram Æscolupio ferdon.
 1.1. Ic þæt þa for ðinre cyððe & þe weorðne
wiste þyses to gewitanne, þæt ys be wylddeora læcecræftum swa
þæt wel gesæd ys.
 1.2. Sum fyþerfete nyten is þæt we nemnað taxonem,
þæt ys broc on Englisc.
 1.2. Gefoh þæt deor & him þonne of cwicum þa teþ ado
þa þe he mæste hæbbe & þus cweð, On naman þæs
ælmihtigan Godes ic þe ofslea & þe þine teþ of abeate.
 1.2. & þonne hy syððan on linenum hrægle bewind &
on golde oþþe on seolfre bewyrc, þæt hio ne mægen þinum lice
æthrinan.
 1.2. Hafa mid þe, ðonne ne sceþþeð þe ne tungol ne
hagol ne strang storm ne yfel man ne wolberendes awiht; ne þe æniges
yfeles onhrine dereþ.
 1.2. Oððe gyf hwæt yfeles bið hraþe hyt byð tosliten
swa wæs Abdias gyrdels þæs witegan.
 1.3. Nim þonne þone swyþran fot þone furðran ðissum
wordum & þus cweþ, On naman þæs lifigendan Godes ic þe nime to
læcedome.
 1.3. Þonne on swa hwylcum geflite oððe gefeohte swa ðu bist
sigefæst; & þu þæt gedigest gif þu ðone fot mid þe hafast.
 1.4. Mid his gelynde smyre þa hors þa þe syn on feofre
oþþe on ænigre adle.
 1.4. Hio him fram ahyldeþ & lifes tid him ofer byð; &
þeah hyt mycel adl sy, hraþe heo onweg gewiteþ.
 1.5. Meng hys blod wyþ lytlum sealte horsum & mulum &
ælcum fiþerfetum neate þe on wole winnen oþþe on ænigum yfle.
 1.5. Do þurh horn on muð æfter þæs deores mihte, &
efne ymb þreo niht hy beoð hale.
 1.6. His brægen geseoð on þrim sestrum eles on niwon croccan
oðþæt þrydda dæl sy beweallen, fætelsa & heald hyt.
 1.6. Gif hwa sy on heafodwræce, æfter bæþe smyre mid on
þrim nyhtum, he byð gehæled & swa eac þa fet.
 1.6. & þeah man sy on hwylcre ungewendendlicre adle &
unhalwendlicre seo wise hine hæleð & lacnað.
 1.7. Nim his lifre, todæl, & bedealf æt þam ymbhwyrftum
þinra landgemæra & þinra burhstaðola, & þa heortan æt
þinum burhgeatum behele.
 1.7. Þonne þu & þine beoð alysde hale to feranne &
ham to cyrrenne, eall wol byþ aweg astyred; & þæt ær gedon wæs
naht sceþþeð; & byþ lytel frecne fram fyre.
 1.8. Cuþ ys eac þæt his hyd is bryce hundum & eallum
fiþerfetum nytenum wið woles gewinne on to donne.
 1.8. Hafa þære hyde fellsticceo on þinum sceon; ne gefelest
þu gewin on þinum fotum.
 1.9. Ðu halgusta casere, ic wille þæt ðu gelyfe þæt
þis wilddeor well fremað, gif þu þinum clænsungdagum, þær þu
færest geond eorðan ymbhwyrft, hys flæsc gesoden etest & þigest,
hyt byþ god þe & þinum weorudum.
 1.10. Gif hwam hwæt yfeles gedon bið, þæt he ne mæge
hys wynlusta brucan seoðe þonne his sceallan on yrnendum wyllewætere
& on hunige, & ðicge þonne fæstende þry dagas.
 1.10. Sona he bið gebeted.
 2.1. Wið blodes flewsan, þonne eallum mannum sy seofontyne
nihta eald mona, æfter sunnan setlgange ær monan upryne cyme to þam
treowe þe man hateþ morbeam, & of ðam nim æppel mid þinre
wynstran handa mid twam fingrum, þæt is mid þuman & mid hringfingre,
hwitne æppel þe þonne gyt ne readige.
 2.1. Ahefe hyne þonne upp & upp aris.
 2.1. He bið brice to ðam uferan dæle þæs lichaman.
 2.1. Eft do hyne adune & onlut.
 2.1. He bið behefe to ðam neoðran dæle þæs lichoman.
 2.1. Ærðon þu þysne æppel nime, cweð þonne þas
word, <foreign>Aps aps aps sparare rose prospasam emorragiam pantosani opum
æmesstanes</foreign>.
 2.1. Þonne þu þas word gecweden hæbbe genim þone
æppel & hine þonne bewind on weolcreadum godwebbe & seoð þonne
eft mid sceate oþres godwebbes, & beheald þæt þes læcedom ne
hrine ne wæteres ne eorðan.
 2.1. Þonne neadþearf sy & se ufera dæl þæs lichoman
on ænigum sare oððe on earfeþum geswince, wrið on þone andwlitan.
 2.1. Gyf hyt sy on þam neoðran dæle, wrið on þa wambe.
 2.2. Wið wifes flewsan, genim þone camb þe heo ana hyre
heafod mid cemde, & nænig man ær mid cemde ne æfter cembe.
 2.2. Under ðam treowe morbeame cembe þær hyre feax, þæt
þær on þam cambe geþolige, gesomnige, & aho on up standende twig
þæs morbeames, & eft ymb hwyle clæne him to gesomnige &
gehealde, þæt hyre bið læcedom þære ðe hyre heafod þær
cembeþ.
 2.3. Eft gif heo wylle þæt ðæt hyre blodryne cyme to,
cembe eft hyre heafod under morbeame, & þæt feax þe on þam cambe
cleofige, somnige & do on anne telgran ðe sy adune gecyrred, &
gesamnige eft.
 2.3. Þæt hyre byþ læcedom.
 2.4. Gyf ðu wylle þæt wif sy geclænsod þe næfre
mihte clene beon, wyrc hyre sealfe of þam feaxe, & hit æthwego adrig,
& do on hyre lic.
 2.4. Þonne byþ heo geclænsod.
 3.1. Wiþ nædran slite, heortes horn hafað mægen ælcne
wætan to adrigenne; for þam his man bruceþ on eagsealfe.
 3.2. Wiþ heafodsare, heortes hornes axan fif penega gewæge
drinc, nim anne sester wines & twegen wæteres, nim þæs æghwylce
dæge scenc fulne & drince.
 3.2. Þes drenc eac wambesar gehaþerað.
 3.3. Wiþ toþa wagunge, heortes horn gebærned & gecnucod
þa teð getrymeþ, gif his man wislice bruceð.
 3.4. Wið wifes flewsan, heortes horn to duste gebeaten &
drince on wine.
 3.4. Sona him byþ sel.
 3.5. Wið wyrmas to cwellenne, heortes horn gebærnedne drince
on hatum wætere.
 3.5. Þa wyrmas he acwelleð & ut aweorpeþ.
 3.6. Nædran eac to acwellanne, nim þæs hornes acxan &
stred þær hi syn.
 3.6. Hi fleoð sona onweg.
 3.7. Wið wifa earfodnyssum, þas uncyste Grecas hatað <foreign>hystem
cepnizam</foreign> heortes hornes þæs smælestan dustes bruce þry dagas on
wines drince.
 3.7. Gif he feforig sy drince þonne on wearmum wætere.
 3.7. Þæt bið god læcecræft.
 3.8. Wiþ miltan sare, heortes horn gebærnedne þicge on
geswettum drince.
 3.8. He þa miltan adrigeð & þæt sar onweg afyrreþ.
 3.9. Wið teter, heortes horn gebærnedne meng wið eced, smyre
mid þam.
 3.9. Hrædlice him cymeþ bot.
 3.10. Eft wið teter of andwlitan to donne, heortes horn
gebærnedne meng wið ele, smyre, & þonne þæt bedrugud sy, eft
þu hit geniwa.
 3.10. Do þis on sunnan upgange.
 3.11. Hrædlice hit hæleþ.
 3.11. Eft wið þam ylcan, heortes horn gebærnedne nigon
penega gewæge do þærto & geswyrfes of seolfre syx peninga
gewæge; gemeng & gegnid swiþe wel, & gewyrc to clyþan &
smyre mid.
 3.11. Hyt hæleþ wel þæt sar.
 3.12. Wið cyrnlu, patella, þæt ys heortes heagospind, gif
þu hafast mid þe ne arisað þe cyrnlu, & þa þe ær arison, mid
hys æthrine hy onweg gewitað.
 3.13. Wifgemanan to aweccanne, nim heortes sceallan, dryg, wyrc to
duste, do hys dæl on wines drinc.
 3.13. Þæt awecceþ wifgemanan lust.
 3.15. Wið nædran bite, heortes gecyndlimu drig to duste &
gedo rosan dust þærto þreora peninga gewæge on drince & þicge
on dæge.
 3.15. Scearplice se drenc hæleþ nædran bite.
 3.16. Wið stede & for gebinde, heortes hær beoð swiðe
gode mid to smeocanne wifmannum.
 3.17. Wið wifes geeacnunge, ban bið funden on heortes heortan,
hwilum on hrife, þæt ylce hyt gegearwað.
 3.17. Gif ðu þæt ban on wifmannes earm ahehst, gewriðest
scearplice, hræþe heo geeacnað.
 3.18. Wið innoþa wræce & gif gebind men byþ, heortes
mearh gemylted syle him on wearmum wætere.
 3.18. Hrædlice hyt hæleþ.
 3.19. Wið nædrena afligenge, heortes mearh gebærned
oðþæt hyt smeoce oþþe þu hit mid þe hæbbe.
 3.19. Hit afligeþ ða nædran.
 3.20. Wið laðum lælum & wommum, heortes smeoro gemylted
& mid storscyllum gecnucud & gemenged & to sealfe gedon & on
geseted.
 3.20. Wundorlice hyt hæleþ.
 4.1. Wið wifa earfoðnyssum þe on heora inwerdlicum stowum
earfeþu þrowiað, foxes leoþu & his smeoru mid ealdon ele & mid
tyrwan wyrc him to sealfe, do on wifa stowe.
 4.1. Hraþe hit þa earfeþu gehæleþ.
 4.2. Wið heafodsare, þam gelice þe hyt herbufan gecweden ys,
smyre þæt heafod.
 4.2. Hyt hæleþ wundorlice.
 4.3. Wið earena sare, eft gelice þon þe herbufan gecweden is,
genim þa ylcan sealfe hluttre, drype on þæt eare.
 4.3. Wundorlice hyt hæleþ.
 4.4. Wið miltan sare, foxes lungen on hattre æscan gesoden
& ær gecnucud & to drence gedon, þa miltan hyt wundorlice
gehæleþ; swa deþ hys lifer þæt ylce.
 4.5. Wið weartan, genim foxes sceallan, gegnid swiþe oft
þærmid þa weartan.
 4.5. Hraþe hyt hy tobreceþ & onweg adeþ.
 4.6. Wið nearwre sworetunge, foxes lungen gesoden & on
geswettum wine gedon & geseald, wundorlice hit hæleþ.
 4.7. Wið sare cyrnlu, foxes sceallan genim & gnid mid
gelome.
 4.7. Hraþe hi beoð hale.
 4.8. Wið gomena sare, foxes sina genim & on hunige gewæt
& gnid mid þa goman swiþe oft.
 4.8. Sona him byþ sel þæs broces.
 4.9. Wið heafodece, genim foxes gecynd, ymfoh þæt heafod
utan.
 4.9. Hraþe þæs heafodes sar byþ awegafyrred.
 4.10. To wifþingum, foxes tægles se ytemæsta dæl on earm
ahangen, þu gelyfest þæt þis sy to wifþingum on bysmær gedon.
 4.11. Wið liþadle, genim cwicenne fox & seoð þæt
þa ban ane beon læfed, astige þærin gelomlice, & in oþer
bæð, do he swa swiþe oft.
 4.11. Wundorlice hit hæleþ.
 4.11. & æghwylce geare þys fultum he him sceal gegearwian;
& ele do þærto ðonne he hine seoðe, & his þyssum gemete to
þearfe bruce.
 4.12. Wið earena sare, genim foxes geallan, menc wið ele, drype
on þa earan.
 4.12. Hyt wel gehæleþ.
 4.13. Wið eagena dymnysse, genim foxes geallan gemencged mid
doran hunige & on eagan gedon.
 4.13. Hyt hæleþ.
 4.14. Wið earena sare, genim foxes gelynde gemylted, drype on
þa earan, him cymð god hæl.
 4.15. Wið fotwræce, gif se innera dæl þæs sceos byþ
fixenhyd, & gyf hit sy fotadl, smyre mid ele þa fet.
 4.15. Hy habbaþ þæs þe leohtran gang.
 5.1. Wið oferslæpe, haran brægen on wine geseald to
drence.
 5.1. Wundorlice hyt beteþ.
 5.2. Wiþ eagena sare, haran lungen on geseted & þærto
gewriþen, þæt sar byþ gehæled.
 5.3. Wið fotswylum & sceþþum, haran lungen ufan on &
neoþan to gewriþen, wundorlice þa gongas beoð gehælede.
 5.4. Ðam wifum þe him hyra beorðor losie, haran heortan
adrige & wyrc to duste, & þriddan dæl recelses dustes, syle
drincan seofon dagas on scirum wine.
 5.5. Þam þonne þe hyt oft oðfealleþ, þritig daga ge on
wine ge on wyrtunge.
 5.6. Ðonne þam wifum þe æfter beorþre on sumum stowum
swincen, þæt ylce do to drence fæstendum on wearmum wætere.
 5.6. Sona hyt byþ gehæled.
 5.7. Wið eagena dymnysse, haran geallan wið hunig gemencged
& mid gesmyred, þa eagan gebeorhtigeaþ.
 5.8. Ðam mannum þe swinclunge þrowiað, haran lungen &
seo lifer somod gemencged & feower penega gewæge myrran & ðreora
befores/ & anes huniges, þis sceal beon awylled on godum ecede &
syþþan mid geswetton wine gewesed.
 5.8. & æfter þam drince sona hyt hæleþ.
 5.9. Wið blædran sare, haran sina gedrygede & mid sealte
gebrædde & gehyrste sceaf on his drinc.
 5.9. Wundorlice hyt hæleþ.
 5.10. Wið attorcoppan bite, haran sina gegyre & him syle
þicgan, eac hyt is æltæwe gyf hi mon hreawe swylgeþ.
 5.10. Eac wið wlættan hi beoð gode gesodene.
 5.11. Wiþ feallendum feaxe, haran wambe seoð oþþe bræd
on pannan on godum ele, smyre þæt feax & þæt heafod.
 5.11. Þonne nimeþ þæt feax to, & seo sealf genydeð
þæt hyt weaxeþ.
 5.12. To þan þæt wif cenne wæpned cild, haran hrif
gedryged & gesceafen oððe gegniden on drinc drincen butu.
 5.12. Gif þæt wif ana hyt drinceþ, ðonne cenð heo
androginem, ne byþ þæt to nahte, naþer ne wer ne wif.
 5.13. Eft to þam ylcan, haran sceallan wife æfter hyre
clænsunge syle on wine drincan.
 5.13. Þonne cenð heo wæpned cild.
 5.14. Wif to geeacnigenne haran cyslybb feower penega gewæge
syle on wine drincan þam wife of wife & þam were of were & þonne
don hyra gemanan & æfter þone hy forhæbben.
 5.14. Þonne hraþe geeacnað heo, & for mete heo sceal sume
hwyle swamma brucan & for bæð smyrenysse, wundorlice heo geeacnaþ.
 5.15. Wið scorpiones bite & nædran slite, haran cyslyb
geseald on wines drince.
 5.15. Þæt wel gehæleþ.
 5.16. Wið þæt cildum butan sare teð wexen, haran brægen
gesoden, gnid gelome mid þa toðreoman.
 5.16. Hi beoð clæne & unsare.
 5.17. Wið wambewræce, genim haran helan, ber on þinum
hedclaþe.
 5.17. Wundorlice hit hæleð.
 5.18. Wið eagena sare, haran lifer gesoden ys god on wine to
drincenne, & mid þam broþe ða eagan to beþianne.
 5.19. Ðam manum þe fram þære teoþan tide ne geseoð,
þæs ylcan drinces smyc heora eagan onfon, & mid þam broþe recen
& þa lifre wæten & gniden & mid smyrwen.
 5.20. Wið blodryne, gebærned haran lifer & gegniden &
on gestreded hraþe hyt gestilleþ.
 6.1. Wið blodryne of nebbe, firginbuccan, þæt ys wudubucca
oððe gat þæs lifer gebryted wið ecede & on næsþyrl
bestungen, wundorlice hraþe hyt ðone blodryne gestilleþ.
 6.2. To eagena beorhtnysse, wudubuccan gealla gemencged wið
feldbeona hunige & on gesmyred, seo beorhtnys him to cymð.
 6.3. Þæt ylce mæg wið gomena sare, gemeng þone geallan
& hunig tosomne, hrin þa goman mid, hyt hælð.
 6.4. To eallum uncystum þe on gomum beoð acenned, wudugate
geallan mid feldbeona hunige gemenged, þær sceal eac gelice awegen myrre
& pipor & croh.
 6.4. Seoð eall on wine oþþæt hyt sy wel to sealfe geworht,
smyre þonne þa saran goman mid daga gehwylce oðþæt hy haligen.
 6.5. Wið eagena dymnesse, wudugate geallan & lytel wines meng
tosomne, smyre mid ðriwa.
 6.5. Þonne beoð hi gehælede.
 6.6. Wið dropfagum andwlatan, wudubucan geallan oððe gate
gemencged wið wætere & on gesmyred.
 6.6. Hraþe hit gelacnað.
 6.7. Wið nebcorn þe wexað on þam andwlatan, smyre mid gate
geallan.
 6.7. Ealle þa nebcorn he of þam andwlitan aclænsað &
ealne þone wom he geðynnað.
 6.8. Wið earena sare & swege, wudugate gealla mid neowum ele
oððe æppeles seawe wlæc gemencged & on þa earan gedon, hyt
hæleþ.
 6.9. Wið toþece, wudugate geallan mencg wið ele, smyre mid
swyþe gelome.
 6.9. Þonne beoð hi hale.
 6.10. Wið herðbylges sare oððe wunde, fyregate geallan meng
wið hunig, do to þam sare, hit hæleþ wel.
 6.11. To wifes willan, þæs buccan geallan meng wið recels
& wið netelan sæd; smyre þone teors mid ær foran to þæs
restgemanan.
 6.11. Þæt wif onfehð þæs willan on ðam hæmede.
 6.12. Þy læs cild sy hreosende, þæt is fylleseoc,
oþþe scinlac mete, fyregate brægen teoh þurh gyldenne hring, syle
þam cilde swelgan ærþam hyt meolc onbyrge.
 6.12. Hyt byþ gehæled.
 7.1. Wið homum, nim gate horn & lege to fyre, þæt he
byrne on fyrle, do þonne of þa scylle on niwe fæt, cnuca hyt þonne
swiþe wið scearpum ecede.
 7.1. Do on þa homan oþþæt hy hale syn.
 7.2. To slæpe, gate horn under heafod geled, weccan he on
slæpe gecyrreþ.
 7.3. Wið cyrnla sare, smeoc þone man mid gate hærum.
 7.3. Hraþe he byþ þæs sares hal.
 7.4. Wið blodryne of nosum, adryg gate blod & gnid to duste.
 7.4. Do on þæt næsþyrl, hyt wiðstandeþ.
 7.5. Wið eagena hætan & stice, niwe gate cyse, ofer
geseted mid þa eagbræwas.
 7.5. Him byþ hrædlice bot.
 7.6. Wið heafodece, niwe gate cyse þærto gewriþen, hyt
hæleþ.
 7.7. Wið fotadle, gate cyse niwe on gelegd þæt sar
geliðegað.
 7.8. Wið nædran slite, sceaf gate horn on þry scenceas &
þare ylcan gate meolc wið wine gemencgede on þry siþas drince.
 7.8. Syllice hyt þæt attor tosceadeþ.
 7.9. Wið innoðes flewsan, gate horn gesceafen & wið
hunige gemencged & gecweden & æfter þam geþiged, þære wambe
flewsan he forþryceð.
 7.10. Wið hreofe & wið toflogen lic, genim þæt
wæter þe innan gæt byþ & heo hwilum ut geoteð.
 7.10. Menge þone wætan wið hunige & sealte, & symle
on æfenne his heafod & his lic mid þy þwea & gnide.
 7.11. Wið innoðes heardnysse, swa hwæt swa he ete menge
wið þone wætan & þone ylcan drince wið þæs innoðes
heardnysse, þæt seo getogene wamb sy alysed.
 7.11. Swa he ma drinceð, swa hyt furðor clænsað.
 7.12. Wið þone wætan, do him eac drince gate blod.
 7.12. Wel þæt hyne hæleð.
 7.13. Gif innoð þinde, nim gate blod mid hyre smeorwe &
berene gryta gemeng, & on wambe utan gewrið.
 7.13. Wundorlice hyt hælþ.
 7.14. Wið ælces cynnes næddran bite, gate smeoro & hyre
tord & weax mylt & gemeng tosomne, wyrc swa hit man gehal forswelgan
mæge.
 7.14. Onfo se þe him ðearf sy, þonne bið he gehæled.
 7.15. Þe man se þe him seo wæteradl, gæten smeoro geþyd
to poslum swelge, & drince mid ceald wæter, & somod swelge, &
drince æfter þam gate blod.
 7.15. Hym byþ hræd bot.
 7.16. Drince eft buccan micgan & ete nardes ear &
wælwyrte moran.
 7.16. Selost ys se micga, þæt he sy oftost mid feded.
 7.17. Wið earena sare, gate micgan do on þæt eare, þæt
sar geliðigað.
 7.17. Gif þær wyrms inne bið.
 7.17. Hyt þæt ut awyrpð.
 7.18. Wið cyrnlu, gate tord menge wið hunige, smyre mid.
 7.18. Sona bið sel.
 7.19. Wið þeohwræce, gate tord cned swyþe, þæt hyt sy
swylce sealf & smyre mid þa þeoh.
 7.19. Sona hy beoð hale.
 7.20. Wið liþa sare, nim gate tord, meng wið scearpum ecede,
& smyre mid.
 7.20. Wel hyt hæleþ & smeoce mid hæþe & þæt
ylce on wine drince.
 7.21. Wið cancre, gate tord gemenged wið hunige & on þa
wunde gedon.
 7.21. Hraþe hyt hæleþ.
 7.22. Wið swylas, gate tord, smyre mid þa swylas.
 7.22. Hyt hy todrifð & gehæleþ & gedeþ þæt hy
eft ne arisað.
 7.23. Wið sina getoge, gate tord meng wið ecede & smyre mid
þæt sar, hyt hælþ.
 7.24. Wið springum, gate tord meng wið hunige, smyre & on
gelege.
 7.24. Eac þa springas þe beoð on mannes innoðe acenned hyt
todrifeþ.
 7.25. Gate geallan on wine gedruncen, wifa halan him of adeþ
& hi gehæleþ.
 8.1. Wiþ wearras & wið swylas, blacu rammes wul on
wætere gedyfed & æfter þam on ele & syþþan aled on þa
saran stowe þæt sar heo onweg afyrreþ.
 8.1. & gyf hyt bið mid gereced, þa toslitenan wunda heo
forþrycceþ.
 8.2. Þa wearras & ða swylas þe beoð on mannes handum
oððe on oþrum limum oððe ymb þone utgang smyre mid þam wætan
þe drype of ealfsodenre rammes lungenne.
 8.2. Hraþe heo hy onweg afyrreð.
 8.3. Wið wundspringum & anwlatan, rammes lungen smel tocorfen
& to þam sare geled, sona hyt gehælþ.
 8.4. Wið scurfum, rammes smeoru, & meng ðærto sot &
sealt & sand, & hyt wulla onweg & æfter smyre.
 8.4. Hyt byþ eft liðre.
 9.1. Wið ælc sar, bares brægen gesoden & to drence
geworht/ on wine, ealle sar hyt geliðegaþ.
 9.2. Wið hærþena sare & teorses, bares brægen meng
wið hunig & wrið on, wundorlice hyt hæleþ.
 9.3. Wið nædran bite, bares brægen gesoden & gemencged
wið hunig, wundorlice hyt gehæleþ.
 9.4. Eft wið sarum & gewundedum fotum, bares lungen gebeaten
swiðe smale & wið hunig gemenged & to sealfe gedon.
 9.4. Hraþe heo þæt sar gehæleþ.
 9.5. Wið innoðes flewsan, niwe bares lifre wyrc to drence on
wine & þonne drince.
 9.5. Sona him bið sel.
 9.6. Oras onweg to adonne, nim bares lifre & swetre apuldre
rinde, wyl tosomne on wine gemenged & drince.
 9.6. Hraðe hy fleoð onweg fram him.
 9.7. Gif earan syn innan sare & þær wyrms sy, on do þa
ylcan sealfe.
 9.7. Heo ys swyþe god to þam.
 9.8. Weres wylla to gefremmanne, nime bares geallan & smyre mid
þone teors & þa hærþan.
 9.8. Þonne hafað he mycelne lust.
 9.9. Wið fylleseocum men, bares sceallan wyrc to drence on wine
oððe on wætere.
 9.9. Se drenc hyne gehæleþ.
 9.10. Wið spiwþan & wlættan & hnappunge, genim
bares gelynde & seoð on þrim sestrum wæteres oþþæt se
ðridda dæl sy beweallen.
 9.10. Do þærto bares fam & drince, he byþ hal.
 9.10. & he sylf wundrað & weneþ þæt hyt sy oþer
læcedom þæt he dranc.
 9.11. Wið stede & wið blæddran sare, genim eoferes
blædran mid þam micgan, ahefe upp & abid oþþæt se wæta of
aflogen sy, seoð syððan, & syle etan þam þe earfoþo þrowie.
 9.11. Wundorlice hit gehæleþ.
 9.12. Þam þe under hy migað, bares blædre gebræded
& geseald to etanne, þa unhæle heo gehælþ.
 9.13. Wið homum, bares scearn & swefel gegniden on wine,
& gelome drince.
 9.13. Þa homan hyt beteþ.
 10.1. Wiþ deofulseocnysse & wið yfelre gesihðe, wulfes
flæsc wel getawod & gesoden syle etan ðam þe þearf sy.
 10.1. Þa scinlac þe him ær ætywdon, ne geunstillað hy
hine.
 10.2. To slæpe, hundes heafod lege under þone pyle.
 10.2. Se unhala slæpeþ.
 10.3. Gif þu gesyxt wulfes spor ær þonne hyne ne
gesceþþeð he þe, gif ðu hafast mid þe wulfes hrycghær &
tæglhær þa ytemæstan on siðfæte.
 10.3. Butan fyrhtu þu ðone sið gefremest, ac se wulf sorgað
ymbe sið.
 10.4. Eagwræc onweg to donne, genim wulfes swyþre eage &
hyt tosting & gewrið to ðam eagon.
 10.4. Hit gewanað þæt sar, gyf hyt gelomlice þærmid
gesmyred byþ.
 10.5. Wið miltwræce, cwices hundes milte abred of, wyrc to
drence on wine, syle drincan, hyt hæleþ.
 10.5. Sume nimað hwelpes inylfe & wriðaþ on.
 10.6. Wið wiþerweard hær onweg to adonne, gif þu nimest
wulfes mearh & smyrest mid hraðe ða stowe þe þa hær beoð of
apullod/, ne geþafað seo smyrung þæt hy eft wexen.
 10.7. Se wifman se þe hæbbe dead bearn on innoðe gif he
drinceð wylfene meolc mid wine & hunige gemenged gelice efne, sona hyt
hælð.
 10.8. Biccean meolc gif ðu gelome cilda toðreoman mid smyrest
& æthrinest, butan sare hy wexað.
 10.9. Wearras & weartan onweg to donne, nim wulle & wæt
mid biccean hlonde, wrið on þa weartan & on þa wearras.
 10.9. Hraþe hi beoð awege.
 10.10. Þam mannum þe magon hwon gehyran, hundes gelynde &
wermodes seaw mid ealdum ele gemylt, dryp on þæt eare.
 10.10. Hyt þa deafan gebeteþ.
 10.11. Wið wedes hundes slite, nim þa wyrmas þe beoð under
wedehundes tungan, snið onweg, ymb læd utan fictreow, syle þam þe
tosliten sy.
 10.11. He bið sona hal.
 10.12. Wið fefore, nim blæces hundes deades þone swyþran
fotensceancan, hoh on earm.
 10.12. He tosceaceð þone fefor.
 10.13. Warna ðe þæt ðu ne mige þær se hund gemah.
 10.13. Sume men secgað þæt þær oncyrre mannes lichama,
þæt he ne mæge þonne he cymeþ to his wife, hyre mid gerestan.
 10.14. Scinseocum men wyrc drenc of hwites hundes þoste on bitere
lege.
 10.14. Wundorlice hyt hæleþ.
 10.15. Hnite & wyrmas onweg to donne ðe on cildum beoð
bærn hundes ðost & gnid smale, mengc wið hunige & smyre mid.
 10.15. Seo self adeþ ða wyrmas onweg.
 10.15. Nim eac þæt græs þær hund gedriteþ, cnuca,
wrið on.
 10.15. Hraðe hyt hælð.
 10.16. Wið wæteradle, nim drigne hundes þost, wyrc to
drence.
 10.16. He hæleð wæterseoce.
 10.17. Dweorg onweg to donne, hwites hundes þost gecnucadne to
duste & gemengen wið meolowe & to cicle abacen syle etan þam
untruman men ær þær tide hys tocymes, swa on dæge swa on nihte
swæþer hyt sy, his togan bið ðearle strang.
 10.17. & æfter þam he lytlað & onweg gewiteþ.
 10.18. Wið wæteradle, hundes spiwþan lege & wrið on
þam innoðe, þurh þone utgang seo wæteradl ut afloweð.
 11.1. Ða þe scinlac þrowien etan leon flæsc.
 11.1. Ne þrowiað hy ofer þæt ænig scinlac.
 11.2. Wið earena sare, nim leon gelynde, mylt on scylle, drype on
þæt eare.
 11.2. Sona him byþ sel.
 11.3. Wið ælcum sare, gemylted leon gelynde & þærmid
gesmyred.
 11.3. Ælc sar hyt geliðigað.
 11.4. Wið sina & wið cneowa leoða sarum, nim leon gelynde
& heortes mearg, mylt & gemeng tosomne, smyre mid þæt sar ðæs
lichoman.
 11.4. Sona hyt byþ hal.
 12.1. Wið næddrena eardunge & aflygennysse fearres horn
gebærnedne to acsan stred þær nædran eardien.
 12.1. Hy fleoð onweg.
 12.2. Wommas of andwlatan to donne, smyre mid fearres blode.
 12.2. Ealle þa wommas hyt of genimeþ.
 12.3. Fearres geallan, wið eagena þystru & genipe, meng
wið feldbeona hunig, do on þa eagan.
 12.3. Wundorlice hyt gehæleþ.
 12.4. Wambe to astyrigenne, nim fearres geallan, somna on wulle,
wrið under þæt setl neoðan.
 12.4. Sona he þa wambe onlyseþ.
 12.4. Do þæt ylce cildum ofer ðone nafolan, he weorpeþ ut
þa wyrmas.
 12.5. Wið earena sare, fearres geallan meng wið hunige &
drype on ða earan.
 12.5. Sona him byþ sel.
 12.6. Wið cyrnlu ðe beoþ on mannes andwlatan.
 12.6. Smyre mid fearres geallan.
 12.6. Sona he byþ clæne.
 12.7. Wið apan bite oððe mannes smyre mid fearres geallan.
 12.7. Sona heo bið hal.
 12.8. Wið ælce heardnysse, fearres smeru mylt wið tyrwan
& lege on.
 12.8. Ealle þa sar & þæt hearde hyt geliðigað &
gehnesceaþ.
 12.9. Wiþ fortogonysse, fearremearg on gehættum wine drince,
þæt beteþ.
 12.10. Wið ælcum sare, drince fearres gor on hatum wætere,
sona hyt hælþ.
 12.11. Wiþ bryce, fearres gor wearm lege on þone bryce.
 12.11. Syþþan him bið sel.
 12.12. Wið wæteres bryne oððe fyres, bærn fearres gor
& scead þæron.
 12.13. Gyf þu wylle don beorhtne andwlitan, nim fearres scytel,
cnuca & bryt & gnid swiðe smale on eced, smyre mid þone andwlatan.
 12.13. Ðonne byð he beorht.
 12.14. Wifgemanan to donne, nim drige fearres sceallan, wyrc to
duste/, oððe elcor gnid on win, & drince gelome.
 12.14. He bið þy gearwra to wifþingum.
 13.1. Wið gehwylce wommas of lichoman onweg to nimenne, genim
ylpenban mid hunige gecnucud & to geled.
 13.1. Wundorlice hyt þa wommas of genimeð.
 13.2. Eft wið wommas of andwlatan to donne, gyf wifman mid þam
sylfan duste dæghwamlice hyre andwlatan smyreð, heo þa wommas
afeormaþ.
 14.1. Wið ealle sar, gyf þu on foreweardon sumera þigest
hwylcne hwelp na þonne gyt geseondne, ne ongitest þu ænig sar.
 14.2. Wið fortogenysse, drince hundes blod, hyt hæleþ
wundorlice.
 14.3. Wið geswel þæra gecyndlima, hundes heafodpanne
gecnucud & to gelegd, wundorlice heo hæleþ.
 14.4. Wið cynelice adle, wedehundes heafod gecnucud & mid
wine gemenged to drence, hyt hæleþ.
 14.5. Wið cancorwund, hundes heafod to acxan gebærned & on
gestreded, hit þa cancorwunda gehæleþ.
 14.6. Wið scurfedum næglum, gebærned hundes heafod &
seo acxe þæron gedon, þa ungerisnu hyt onweg afyrreþ.
 14.7. Wið wedehundes slite, hundes heafod gebærned to acxan
& þæron gedon, eall þæt attor & þa fulnysse hyt ut
awyrpeð & þa wedendan bitas gehæleþ.
 14.8. Eft, wedehundes heafod & his lifer gesoden & geseald
to etanne þam þe tosliten bið, wundorlice hyt hyne gehæleþ.
 14.9. To gehwylcum bryce, hundes brægen aled on wulle & on
þæt tobrocene to gewriþen feowertyne dagas.
 14.9. Þonne byþ hyt fæste gebatod, & þær byð
þearf to fæstere gewriðennysse.
 14.10. Wið eagwræce & stice, tobrec hundes heafod.
 14.10. Gif þæt swyþre eage ace nim þæt swyþre eage,
gif þæt wynstre eage ace nim þæt wynstre, & wrið utan on.
 14.10. Hyt hæleþ wel.
 14.11. Wið toþwræce, hundes tuxas bærn to acxan, hæt
scenc fulne wines, do þæt dust on, & drince, & do swa gelome.
 14.11. Þa teþ beoð hale.
 14.12. Wið toþreomena geswelle, hundes tux gebærned &
gegniden & seted on, he wel hæleþ.
 14.13. Wið þæt teþ wexen buton sare, hundes tux
gebærned & smale gegniden & on gedon toþreomena swylas
gedwæsceað.
 14.14. Wið hunda reðnysse & wiðerrædnysse, se þe
hafað hundes heortan mid him, ne beoð ongean hine hundas cene.

END_TEXT
START_TEXT

Med 1.2 (Ker)
B21.1.2.
Plant Names: Ker 1957, 357.



 1. Se mare curmelle.
 2. Se lesse curmelle.
 3. Hoclef.
 4. Foxes gloue.
 5. Megeþe.
 6. Wulfescamb.
 7. Henep.
 8. Ifig.

END_TEXT
START_TEXT

Lch I (Headache)
B21.1.3.
For Headache, etc.: Cockayne 1864-6, I, 380-82.



 1. Wið eafod ece pollege þæt on englis dwyrcge dwosle wulle
on ele odðer on clane butere & smyre þæt heafod mid.
 4. <foreign>De Beta</foreign>.
 5. Wið ealda & singalum heafoð ece cnuca þa wurd þat
bete hatad & gnid on þa þunwunge & ufan þæt heafod.
 7. Þu wundrast þas lacedomes.
 7. Eft wiþ þat ylce cnuca cyleþene on ecede & smire mid
þæt heafod bufan þa eagen.
 9. Sona byð hym sæl.
 9. Wið slapende lice wyrce bæð.
 10. Nim þæt mycele fearn niðeweard & eallan rinde cnuca
to somne & mede drosna do þar to & beþweh hine wel wearme.
 12. Gif syna scrincon nim mucgwyrte gebeatene & wid ele
gemenged gelogode smyre mid.
 14. Mucgwyrte seaw seoþ on ele smira mid.
 14. Wið heafod ece genim bettonican & pipor gignid to gadere
læt ane niht hangie on claðe & smira mid þat heafod.
 17. Wið sceancean sarnyssa & fot ece, bettonica & georma
leaf & finul & ribban ealra efenfela & gemeng wyd mylc & wyð
wæter & beþa mid.

END_TEXT
START_TEXT

Lch II (1 Head)<extent></extent>
B21.2.1.1.1.
Bald's Leechbook: Cockayne 1864-6, II, 2-16 (Bk I, Table of Contents).



 1.1. Læcedomas Wið eallum untrymnessum heafdes & hwanan
ealles ge healfes heafdes ece cume & clæsnunga & swiling wið hrum
& gillistrum to heafdes hælo.
 1.3. & hu mon scyle gebrocenes heafdes tiligean & gif
þæt brægen ut sie.
 2.1. Læcedomas wið eallum tiedernessum eagena wið eagna
miste ge ealdes ge geonges mannes & hwanan þæt cume & wiþ flie
& wið eagna tearum & wið wemme on eagum wið æsmælum &
gif mon surege sie wið pocces on eagum & wið gefigom & wiþ wyrmum
on eagum & eagsealfa ælces cynnes.
 3.1. Læcedomas wið eallum earena ece & sare wiþ earena
deafe & wið yfelre hlyste & gif wyrmas on earan syn & wiþ
earwicgan & gif earan dynien & ear sealfe ælces cynnes.
 4.1. Læcecræftas wiþ healsgunde & hu þu meaht
gecunnian hwæþer hit healsgund sie & þæt sio adl is twegea cynna
oþer on þam geagle oþer on þære ðrotan wyrtdrenc & sealf wiþ
þon & wiþ ceacena swyle & wið sweorcoþe & geagles swyle.
 5.1. Læcedomas gif mannes muð sar sie ge tydred & wiþ
geblegnadre tungan muþ sealf wiþ þon ilcan, wið fulum oroðe, <foreign>III</foreign>
læcedomas.
 6.1. Læcedomas wið toþwærce & gif wyrm toþ ete
& toþsealfa, eft wið þam uferan toþ ece & wið þam
niþerran.
 7.1. Læcedom gif mon blod hræce.
 8.1. Læcedomas wið blæce on andwlitan & briw wiþ
þon ilcan & sealf, ealra feower.
 9.1. Læcedomas gif men yrne blod of nebbe, eft blodsetena ge on
to bindanne ge on eare to donne ge horse ge men, ealra <foreign>X</foreign>.
 10.1. Læcedom wiþ gesnote & wiþ geposum.
 11.1. Læcedomas wiþ sarum weolorum.
 12.1. Læcedom wið weam muþe & wið ceolan swyle, þry
læcedomas.
 13.1. Læcedom wiþ hærscearde.
 14.1. Læcedom wiþ seadan.
 15.1. Læcedomas wið hwostan, hu he missenlice on man becymð
& hu his man tilian scyle & wyrtdrencas wiþ hwostan & wiþ
angbreoste & drygum hwostan, endlefan cræftas.
 16.1. Læcedomas wið breost wærce, <foreign>IIII</foreign> cræftas.
 17.1. Læcedomas wiþ heortwærce, <foreign>V</foreign> cræftas.
 18.1. Læcedomas wiþ þam miclan gicþan & hu he cymð
of acolodum magan oþþe to swiðe hatum oððe of to micelre fylle
oþþe lærnesse oþþe of yfelre wætan slitendre & hu his mon
tilian scyle, wið ælc þara.
 19.1. Læcedomas wiþ wlætan, twegen æþele.
 20.1. Læcedomas wiþ sculdor wærce, <foreign>III</foreign> cræftas.
 21.1. Læcedomas wið þære swiðran sidan sare &
þære winestran, syx cræftas.
 22.1. Læcedomas wið lendenece, feower.
 23.1. Læcedomas wiþ þeohece, twegen, & an wiþ þon
gif þeoh slapan.
 24.1. Læcedomas wiþ cneow wærce & gif cneow sar sie.
 25.1. Læcedomas wiþ scancena sare & gif scancan forade
synd oþþe oþer lim, feower cræftas, & hu mon spelcean scyle.
 26.1. Læcedomas gif sin scrince & æfter þam sie sar
oððe swelle oððe gif monnes fot to hommum scrimme & scrince &
gif sino clæppette & cwacige, ealles feower cræftas.
 27.1. Læcedomas wiþ fotece oþþe oþres limes oþþe
fota geswelle for miclan gange, <foreign>VI</foreign> cræftas.
 28.1. Lacædomas wiþ ban ece & sealf & drenc, þry
cræftas þæs synd.
 29.1. Læcedomas gif mannes getawa beoþ sare oþþe
aþundene, þry cræftas.
 30.1. Læcedomas wiþ æcelman & wiþ ðon ðe men
acale þæt fel of þam fotum.
 31.1. Læcedomas wiþ ælcum heardum þinge oþþe swyle
oþþe geswelle & wiþ ælcre yfelre swellendre wætan &
wiþinnan gewyrsmedum geswelle þam þe wyrð of fylle oððe of slege
oþþe of hrysca hwilcum & wiþ swiðe færlicum swylum & wiþ
deadum swylum & sealfæ & drencas & sweþinge & bæþ
wiþ eallum lichoman swylum, ealra læcedoma twam læs þritig.
 32.1. Læcedomas wið þam yflan blæce hu man þa sealfa
& baþu & drencas wiþ ðon wyrcean scyle & wiþ hreofum lice
& wið adeadedum lice bæþ & sealfa wiþ þon, bæþ &
sealfa & drencas wiþ þam miclan lice & swile, ealles fiftyne
læcedomas.
 33.1. Læcedomas & drencas & sealfa & onlegna wiþ
springe ge adeadedum ge undeadedum, <foreign>VIII</foreign> cræftas.
 34.1. Læcedom gif nægl sy of handa & wiþ angnægle
& wiþ weargbrædan.
 35.1. Læcedomas micle & æþele be asweartedum &
adeadedum lice & hwanan sio adl cume.
 35.2. & hu his mon tilian scyle gif þæt lic to þon
swiþe adeadige þæt þær gefelnes on ne sy.
 35.3. & hu mon þæt deade blod aweg wenian scyle & gif
him mon lim ofceorfan scyle oððe fyr onsettan hu þæt mon don scyle,
briwas & drenceas & sealfa wiþ þære adle.
 36.1. Læcedomas wið þære adle þe mon hæt circuladl,
briw & drencas & sealfa.
 36.2. Þæt is swiþe freonu adl & her segþ hwilcne mete
oþþe drincan mon scyle on þære adle forgan.
 37.1. Læcedomas wiþ ðon gif mon ne mæge his micgean
gehealdan & þære geweald nage & gif he gemigan ne mæge &
gif he blode mige & gif wif on þon tedre sie, <foreign>XIIII</foreign> læcedomas.
 38.1. Læcecræftas & dolgsealfa & drencas wiþ eallum
wundum & clænsungum on ælce wisan, ge wið ealdre wunde tobrocenre
& gif ban bryce on heafode sie & wið hundes slite & dolgsealf
wið lungenadle & wiþ innan wunde sealf.
 38.4. & sealf gif þu raðe wille lytle wunde lacnian &
gif mon mid isene gewundod sie oþþe mid treowe geslegen oþþe mid stane
& eft sealfa gif men sie lim of lime ofaslegen finger oþþe fot oþþe
hand oððe gif mearh ute sie & gif dolh fulige ealra fram fruman, feower
& þritig læcedoma.
 39.1. Læcedomas wið ælces cynnes omum & onfeallum &
bancoþum, wiþ ut ablegnedum omum & wiþ omena geberste & wið
omum ofer hatum & wið seondum omum þæt is fic, drencas & sealfa
wiþ eallum omum, ealra twam læs þritig.
 40.1. Læcedomas & drencas & sealra wiþ pocadle, ealfa
syxe.
 41.1. Læcedomas þry æþele wiþ innan onfealle &
omum.
 42.1. Læcedomas wiþ ðære geolwan adle & stanbæþ
& wiþ gealadle sio cymð of þære geolwan adle.
 42.2. Sio biþ adla ricust abiterað se lichoma eall &
ageolwaþ swa god geolo seoluc.
 43.1. Læcedomas wiþ wæter bollan.
 44.1. Læcedomas wið canceradle, þæt is bite, &
smerenessa & sealf, feower cræftas.
 45.1. Læcedomas & drencas wiþ ælcum attre, wið
nædran slege & bite & slite & wiþ þon gif mon atter
geþicge & þæs halgan cristes þegnes Iohannes gebed & gealdor
& eac oþer scyttisc gecost gealdor, gehwæþer wiþ ælcum attre,
wiþ fleogendum attre & swyle & deopum dolgum.
 45.4. Gif hwa gedrince wyrm on wætere wiþ þon læcedomas
& gif mon forboren sie, ealles <foreign>XX</foreign> cræfta wið attre.
 46.1. Læcedomas gif anawyrm on men weaxe, sealf, drenc &
clam wiþ þon.
 46.2. <foreign>V</foreign> læcedomas þæs sint.
 47.1. Læcedomas & drencas & sealfa wiþ þeoradlum
moniges cynnes, þa betstan wiþ þeorwyrme on fet, <foreign>XII</foreign> ealra wiþ
þeoradlum.
 48.1. Læcedomas wiþ þam wyrmum þe innan eglað monnum
& wiþ wyrmum þe on cilda innoþe beoþ & wið cilda innoð
sare, ealra cræfta <foreign>XII</foreign> wiþ þam.
 49.1. Læcedom on sundron anlipig wiþ þam smalan wyrme.
 50.1. Læcedomas wiþ hand wyrmum & deaw wyrmum & gif
wyrm hand ete, weaxsealf wiþ hand wyrme, syx cræftas ealra, <foreign>IIII</foreign> wifan.
 51.1. Læcedomas wiþ wyrmum þe monnes flæsc etaþ.
 52.1. Læcedomas twegen wiþ lusum.
 53.1. Læcedomas twegen wiþ smoega wyrmum.
 54.1. Læcedomas wið wyrmætum lice & cweldehtum.
 55.1. Læcedom wiþ aslegenum lice.
 56.1. Læcedomas wiþ aslapenum lice & bæþ sealf.
 57.1. Læcedomas & drencas & sealfa wiþ fice.
 58.1. Læcedomas to wen sealfe & to wen bylum.
 59.1. Læcedomas wið paralisin þæt is on englisc lyftadl
& wiþ neurisne þry.
 60.1. Læcedomas wið bryne & sealfa, <foreign>VIII</foreign> ealra.
 61.1. Læcedomas wiþ lið wærce & wið liþseawe
& gif liþseaw sio & lioþole utryrne, ealra cræfta feowertyne.
 62.1. Læcedomas wiþ feferadle to hælanne, drencas wið
þan wiþ þriddan dæges fære & feorþan dæges fære &
wið ælces dæges fere & wiþ lenctenadle, þæt is fefer.
 62.3. & hu man sceal wiþ þære adle on husl disce þone
halgan & þone miclan godes naman writan & on þone drenc mid
haligwætre ðwean & halig gebed on ufan singan & credo & pater
noster, <foreign>X</foreign> læcedomas.
 63.1. Læcedomas wið feond seocum men, drencas to þon &
hu mon scyle mæssan & gebedu & sealmas ofer þone drenc singan
& of ciricbellum drincan & wiþ bræcseocum men & wiþ weden
heorte & wið þon, eallum sex cræftas.
 64.1. Læcedomas wiþ ælcre leodrunan & ælfsidenne,
þæt is fefercynnes gealdor & dust & drencas & sealf & gif
sio adl netnum sie & gif sio adl wyrde mannan oððe mare ride &
wyrde, seofon ealles cræfta.
 65.1. Læcedomas eft wið lenctenadle & þara feower
godspellera naman & gewritu & gebedu & swigende sceal mon sum
gewrit writan, <foreign>V</foreign> cræftas.
 66.1. Læcedomas ungemynde & wiþ dysigum.
 67.1. Læcedomas & drencas wið genumenum mete & gif
eala sie awerd oþþe meolcen mete, þry cræftas.
 68.1. Læcedomas wiþ þon gif hunta gebite mannan, þæt
swiðre oþre naman gangelwefra, sex dugende cræftas.
 69.1. Læcedomas wiþ wede hundes slite & wið hundes
dolge, <foreign>VII</foreign> læcedomas.
 70.1. Læcedomas gif mon sie to wræne oþþe to unwræne.
 71.1. Læcedomas wiþ ræge reosan sare & gif hoh sino
forod sie.
 72.1. Læcedomas on hwilce tid blod sie to forganne on hwilce to
forlætenne & hu sie attres ful sio lyft on hlafmæsse tid & be
drencum & utforum on þam monþe & þætte wyrta on þam monðe
sind to wyrcanne.
 72.4. Romane & eall suð folc worhton him eorþ hus wið
þære unlyfte.
 72.4. & hu mon scyle blodlæse on þæra sex fifa ælcon
on þæs monan eldo forgan on þritigum nihta & hwonne betst to
lætanne & gif blod dolg yfelige & gif þu wille on snide blod
forlætan oþþe on ædre oððe gif þu ne mæge blod dolg
awriþan oþþe gif þu ne mæge geotend ædre awriðan oððe gif
mon on sinwe beslea æt blodlætan.
 73.1. Læcedom gif men hwilc lim cine.
 74.1. Læcedom wið weartum & wearrum on lime.
 75.1. Læcedom wiþ scurfedum nægle.
 76.1. Læcedom wið gicþan.
 77.1. Læcedom gif þu wille þæt yfel swyle & æterno
wæte ut berste.
 78.1. Læcedom gif men unlust sie getenge.
 79.1. Læcedom gif mon on langum wege teorige.
 80.1. Læcedom wið þon þe mon hine fordrince.
 81.1. Læcedom wið miclum cyle.
 82.1. Læcedom gif men sie færinga to micel wæcæ
getenge.
 83.1. Læcedom to mannes stemne.
 84.1. Læcedom wið þon gif mon þung ete.
 85.1. Læcedom wið þon þe mon fundige wið his feond to
gefeohtanne.
 86.1. Læcedom wiþ miclum gange ofer land þy læs he
teorige.
 87.1. Læcedom gif mannes feax fealle sealf wiþ þon & gif
man calu sie.
 88.1. Læcedomas wiþ horses hreofle & gif hors geallede sie
& gif hors sie ofscoten oþþe oþer neat.

END_TEXT
START_TEXT

Lch II (1)<extent></extent>
B21.2.1.1.2.
Bald's Leechbook: Cockayne 1864-6, II, 18-156 (Bk I).



 1.1.1. On þissum ærestan læcecræftum gewritene sint
læcedomas wið eallum heafdes untrymnessum.
 1.2.1. Murra hatte wyrt, gegnid on mortere þætte pening
gewege, do steap fulne wines to wose symre þonne þæt heafod mid &
drince on niht nestig.
 1.2.3. Wið heafod wærce genim rudan & wermod, gecnuwa
& meng wiþ eced & ele, aseoh þurh clað, smire mid þæt heafod
oððe clam of þam ilcan wyrc, lege on þæt heafod & besweþe wel
þonne þu to reste wille.
 1.3.1. Wið þon ilcan genim betonican & pipor, gegnid
swiðe togædere, læt ane niht hangian on claðe, smire mid.
 1.3.2. Wið heafod wærce betan wyrttruman gecnuwa wið hunig,
awring, do þæt seaw on neb & ongean sunnan upweard licge &
þæt heafod ho of dune þæt se seaw mæge þæt heafod geond
yrnan.
 1.3.5. Hæbbe him ær on muþe ele oþþe buteran &
þonne uplang aslitte hnigie forð læte flowan of þam nebbe þa
gillistran.
 1.3.6. Do swa gelome oþþæt hit clæne sie.
 1.4.1. Wið heafod wærce genim hamwyrt niþewearde, gecnuwa,
lege on ceald wæter, gnid swiðe oþþæt eall geleþred sie, beþe
mid þæt heafod.
 1.5.1. Wiþ heafod wærce genim heah heoloþan & grunde
swelgean & fencersan & gitrifan, wel on wætere, læt reocan on
þa eagan þonne hit hat sie & ymb þa eagan gnid mid þæm wyrtum
swa hatum.
 1.6.1. Wið heafod ece genim sealh & ele, do ahsan, gewyrc
þonne to slypan, do to hymlican & eofor þrotan & ða readan
netlan, gecnuwa, do þonne on þone slipan, beþe mid.
 1.6.3. Wiþ heafod ece hundes heafod gebærn to ahsan &
snið þæt heafod, lege on.
 1.7.1. Wið heafod wærce genim efelastan, gecnua on ceald
wæter, gnid betweoh handum & gecnuwa clufþung, do þærto, beþe
mid.
 1.7.2. Wiþ heafod ece genim hofan & win & eced, geswet
mid hunige & smire mid.
 1.8.1. Wiþ heafod ece genim diles blostman, seoð on ele, smire
þa þunwangan mid.
 1.8.2. Wiþ þon ilcan genim heorotes hornes ahsan, meng wið
eced & rosan seaw, bind on þæt wænge.
 1.8.3. Wiþ þon ilcan genim fæt ful grenre rudan leafa &
senepes sædes cucler fulne, gegnid togædere, do æges þæt hwite to
cucler fulne þæt sio sealf sie þicce, smire mid feþere on þa healfe
þe sar ne sie.
 1.9.1. Wiþ healfes heafdes ece genim þa readan netlan
anstelede, getrifula, meng wið eced & æges þæt hwite, do eall
togædere, smire mid.
 1.10.1. Wiþ healfes heafdes ece, laures croppan getrifula on eced
mid ele, smyre mid þy þæt wenge.
 1.11.1. Wið þon ilcan genim rudan seaw, wring on þæt
næsþyrel þe on þa saran healfe bið.
 1.12.1. Wiþ healfes heafdes ece genim laures croppan dust &
senep, meng togædere, geot eced on, smire mid þa saran healfe mid þy.
 1.12.2. Oþþe menge wið win þæs laures croppan.
 1.12.3. Oþþe rudan sæd gnid on eced, do bega emfela, gnid
ðon hneccan mid þy.
 1.13.1. Tacnu þære adle.
 1.13.1. Sio adl cymð of yfelre wætan ufan flowendre oþþe
æþme oþþe of bam.
 1.13.2. Þonne sceal mon ærest on ða adle foreweardre blod
lætan of ædre.
 1.13.3. Æfter þon sceal man wyrt drenc sellan & lacnian
siþþan þa saran stowa.
 1.13.4. Gif seo adl sie cumen of micelre hæto þonne sceal man
mid cealdum læcedomum lacnian, gif hio of cealdum intingan cymð þonne
sceal mon mid hatum læcedomum lacnian, gehwæþeres sceal mon nyttian
& miscian þæt þone lichoman hæle & æfer mægen
hæbbe.
 1.13.7. Him deah þæt him mon on eare drype gewlæccedne ele
mid oþrum godum wyrtum.
 1.14.1. Genim wiþ tobrocenum heafde betonican getrifula &
lege on þæt heafod ufan.
 1.14.2. Þonne samnað hio þa wunde & hælð.
 1.14.2. Eft wiþ þon ilcan genim tuncersan sio þe self
weaxeð & mon ne sæwð, do in þa nosu þæt se stenc mæge on
þæt heafod & þæt seaw.
 1.15.1. Wiþ þon ilcan eft genim banwyrt & attorlaþan
& dolhrunan & wudumerce & brunwyrt & betonican, do ealle þa
wyrta to wyrtdrence & menge þærwið þa smalan clifan &
centaurian & wegbrædan, ealra swiþust betonican.
 1.15.3. & gif þæt brægen utsige genim æges þæt
geoluwe & meng lythwon wið hunig & afyl ða wunde & mid acumban
besweðe & forlæt swa þonne.
 1.15.5. & eft ymb þry dagas gespæt þa wunde & gif se
hala ferþe wille habban readne hring ymb þa wunde wite þu þonne
þæt þu hie ne meaht gehælan.
 1.15.7. Wið þon ilcan genim wudurofan & wudu merce &
hofan & wel on buteran & seoh þurh hæwenne clað, do on þæt
heafod.
 1.15.9. Þonne gangaþ þa ban ut.
 1.16.1. Wiþ langum sare þæs heafdes oþþe ðara earena
oððe þara toþa þa þurh horh oððe þurh snofl ut ateo þæt
þær egleþ, geseoþ cerfillan on wætere, sele drincan.
 1.16.3. Þonne atihð þæt þa yfelan wætan ut oþþe
þurh muð oððe þurh nosu.
 1.16.4. Eft þus þu scealt þa yfelan ofsetenan wætan utadon
þurh spatl & hræcean, meng pipor wiþ hwit cwudu, sele to ceowanne
& wyrc him to swillanne þone geagl, genim eced & wæter & senep
& hunig, wyl togædere listum & aseoh, ðonne læt colian, sele
þonne gelome þæt geagl to swillanne þæt he þy sel mæge
þæt yfel utahræcean.
 1.17.1. Wyrc þus swilinge to heafdes clænsunge, genim eft
senepes sædes dæl & næpsædes & cersan sædes, sume men
hatað lambes cersan, & merces sæd & <foreign>XX</foreign> piporcorna, gesamna eall
mid ecede & mid hunige, gehæt on wætere & habbe on muþe lange.
 1.17.4. Þonne yrnð þæt gillister ut.
 1.17.4. Eft oþru swiling on sumere, cærenes godne bollan fulne
& ecedes medmicelne & ysopum hatte wyrt hire leaf & blostman meng
togædere & læt standan neahterne & on morgen on croccan oferwylle
& supe wlæc & þæt geagl swile & þwea his muð.
 1.17.8. To þon ilcan on wintra senepes dustes cucler fulne &
huniges healfne cucler gedo on calic menge, þonne æfter þon wið
wæter & hæte & seoh þurh linenne clað & swile mið
þæt geagl.
 1.17.10. Æfter þam læcedome gelome mid ele swille þa
hracan.
 1.17.11. Eft wiþ þon ilcan genim mealwan, gegnid on wlæc
win, sele to swillanne þæt geagl.
 1.17.12. Wið tobrocenum heafde & sarum, rude getrifeladu mid
sealte & mid hunige, smire þæt heafod foreweard mid þy.
 1.17.14. Se cuþesta læcedom biþ þam þe heafod wylm &
sar þrowiað.
 1.17.15. Wiþ þon ilcan eft gegnid rudan on win, sele drincan
& gemeng eced wiþ rudan & ele, drype on þæt heafod & smire
mid.
 2.1.1. Læcedomas wiþ eagna miste, genim celeþenian seaw
oþþe blostman, gemeng wið dorena hunig, gedo on æren fæt, wlece
listum on wearmum gledum oþþæt hit gesoden sie.
 2.1.3. Þis bið god læcedom wiþ eagna dimnesse.
 2.1.4. Wiþ þon ilcan eft wildre rudan gedeawre &
getrifuladre seaw gemeng wið aseownes huniges em micel, smyre mid þa
eagan.
 2.1.5. Wiþ eagna miste monige men þy læs hiora eagan þa
adle þrowian lociað on ceald wæter & þonne magon fyr geseon, ne
wyrt þæt þa seon.
 2.1.7. Ac micel win gedrinc & oþre geswette drincan &
mettas & þa swiþost þa ðe on ðære uferan wambe gewuniað
& ne magon meltan ac þær yfele wætan wyrceað & þicce, por
& cawel & eal þa þe syn swa afer sind to fleoganne, & þæt
þe mon on bedde dæges upweard ne licge.
 2.1.11. & cyle & wind & rec & dust þas þing
& þisum gelic ælce dæge sceþþað þam eagum.
 2.1.12. Wiþ eagna miste genim grenne finul, gedo on wæter
<foreign>XXX</foreign> nihta on ænne croccan þone þe sie gepicod utan, gefylle þonne
mid ren wætere.
 2.1.14. Æfter þon aweorpe of þone finul & mid þy
wætere ælce dæge þweah þa eagan & ontyne.
 2.1.15. Eft of homena æþme & stieme & of wlætan
cymð eagna mist & sio scearpnes & sogoþa þæt deþ wiþ þon
is þis to donne.
 2.1.17. Wið eagna miste genim cileþonian seawes cucler fulne
oþerne finoles þriddan aprotanan seawes & huniges teares tu cucler
mæl, meng togædere & þonne mid feþere gedo in þa eagan on
morgenne & þonne middæg sie & eft on æfen æfter þon
þonne þæt adrugod sie & togoten.
 2.1.20. For þære sealfe scearpnesse genim wifes meoluc
þæs þe cild hæbbe, do on þa eagan.
 2.2.1. Eft æþele cræft, genim balsami & huniges teares
em micel gemeng togædere & smire mid þy.
 2.3.1. Eft wið þon ilcan celeþonian seaw & sæwæter,
smire mid þa eagan & beðe.
 2.3.2. Biþ þonne selest þæt þu nime þære
celeþonian seaw & mucgwyrte & rudan ealra em fela, do hunig to &
baldsamum gif þu hæbbe, gedo on þæt fæt þe þu hit mæge on
mid gefoge geseoþan & nytta.
 2.3.4. Wel þæt bet.
 2.4.1. Wiþ eagna miste gebærned sealt & gegniden &
wiþ dorena hunig gemenged, smire mid.
 2.5.1. Eft finoles & rosan & rudan seaw & doran hunig
& ticcenes geallan togædere gemenged, smire mid þa eagan.
 2.5.2. Eft grene cellendre gegniden & wiþ wifes meoluc
gemenged alege ofer þa eagan.
 2.6.1. Eft haran geallan genime & smire mid.
 2.7.1. Eft cwice wine winclan gebærnde to ahsan & þa ahsan
gemenge wið dorena hunig.
 2.8.1. Eft ryslas ealra ea fisca on sunnan gemylte & wið
hunig gemengde, smire mid.
 2.9.1. Wið eagna miste eft betonican seaw gebeatenre mid hire
wyrttruman & awrungenre & gearwan seaw & celeþonian em micel
ealra, meng togædere, do on eage.
 2.9.3. Eft finoles wyrttruman gecnuadne gemeng wið huniges seaw,
seoð þonne æt leohtum fyre listelice oþ huniges þicnesse gedo
þonne on ærene ampullan & þonne þearf sie smire mid.
 2.9.5. Þis todrifþ þa eahmistas þeah þe hie þicce
synd.
 2.10.1. Wiþ eagna miste eft celeþonian seaw oþþe þara
blostmena gewring & gemeng wið dorena hunig, gedo on æren fæt,
wlece þonne listum on wearmum gledum oþþe on ahsan oþ þæt hit
gedon sie.
 2.10.3. Þæt bið anspilde lyb wiþ eagena dimnesse.
 2.11.1. Sume þæs seawes anlipiges nyttiað & þa eagan
mid þy smiriað.
 2.11.1. Wiþ eagena miste eft eorðifies seaw & finoles seaw,
gedo begea em fela on ampullan, drige þonne on hatre sunnan & þa eagan
inneweard mid þy smire.
 2.11.4. Wiþ eagena miste eft eorðgeallan seaw þæt is
hyrdewyrt smire on þa eagan.
 2.11.5. Sio syn biþ þy scearpre.
 2.11.5. Gif þu hunig to dest þæt deah.
 2.11.5. Genim þonne þære ilcan wyrte godne gelm, gedo on
ceac fulne wines & geseoþ ofnete ær þry dagas & þonne hio
gesoden sie, awring þa wyrt of & þæs woses geswettes mid hunige
gedrinc ælce dæge neaht nestig bollan fulne.
 2.12.1. Ealdes mannes eagan beoþ unscearpsyno.
 2.12.1. Þonne sceal he þa eagan weccan mid gnidingum, mid
gongum, mid radum oþþe mid þy þe hine mon bere oþþe on wæne
ferige.
 2.12.3. & hy sculan nyttian lytlum & forhtlicum metum &
hiora heafod cemban & wermod drincan ær þon þe hie mete þicgean.
 2.12.4. Þus mon sceal unscearpsynum sealfe wyrcean to eagum,
genim pipor & gebeat & swegles æppel & hwon sealt & win.
 2.12.6. Þæt biþ god sealf.
 2.13.1. Wiþ miclum eagece, manig man hæfþ micelne ece on his
eagum, wyrc him þonne grunde swelgean & bisceop wyrt & finol, wyl
þa wyrta ealle on wætre, meoluc bið selre, læt þæt reocan on
þa eagan.
 2.13.3. Eft celeþonian & wudubindels leaf geaces sure wið
win gemenge.
 2.14.1. Eft to miclum eagece cropleac nioþoweard &
witmæres wyrt nioþoweard cnua on wine.
 2.14.2. Læt standan twa niht.
 2.14.2. Wið flie eagsealf genim, bromes ahsan & bollan fulne
hates wines, geot þriwa lytlum on hate þa ahsan & do þonne on æren
fæt oððe cyperen, do huniges hwon to & meng togædere, do on
þæs untruman mannes eagan & aþweah eft þa eagan on clænum
wylle.
 2.14.6. Wiþ flie haran geallan do wearmne on ymb twa niht flihð
of þam eagum.
 2.14.7. Wiþ flie genim onwære slah, þæt seaw & wring
þurh clað on þæt eage, sona gæð on þrim dagum of gif sio slah
biþ grene.
 2.14.8. Wiþ flie eced & gebærned sealt & beren mela,
gemeng togædere, do on þæt eage, hafa lange hwile þine hand on.
 2.15.1. Wiþ flie eahsealf, celeþonian sæd genim on þam
wyrttruman, gnid on eald win & on hunig, do pipor, to læt standan
neahterne be fyre, nytta þonne þu slapan wille.
 2.15.3. Wiþ flie oxan slyppan niþewearde & alor rinde wylle
on buteran.
 2.16.1. Wiþ þon ðe eagan tyren rudan seaw & gate geallan
& doran hunig ealra em fela.
 2.16.2. Gif eagan tyren, heorotes hornes ahsan do on geswet win.
 2.16.3. Wyrc eagsealfe wiþ wænne, genim cropleac & garleac
begea em fela, gecnuwa wel tosomne, genim win & fearres geallan begea em
fela, gemeng wiþ þy leace, do þonne on arfæt, læt standan nigon
niht on þam arfate, awring þurh claþ & gehlyttre wel, do on horn
& ymb niht do mid feþere on þæt eage, se betsta læcedom.
 2.17.1. Wiþ wenne on eagon genim þa holan cersan, gebræd, do
on þæt eage swa he hatost mæge.
 2.18.1. Wiþ eagece gewyrce him grundswelgean & bisceop wyrt
& beowyrt & finul, wyl þa wyrta ealle on wætere, meoluc biþ
betere.
 2.19.1. Wiþ eagna ece genim þa readan hofan, awyl on surum
swatum oþþe on surum ealað & beþe þa eagan on þam baþe,
betere swa oftor.
 2.20.1. Wiþ eagece genim wiþowindan twigu, gecnuwa, awylle on
buteran, do on þa eagan.
 2.21.1. Wyrc eagsealfe, genim hnutcyrnla & hwæte corn, gnid
togædere, do win to aseoh þurh clað, do þonne on þa eagan.
 2.21.2. Wiþ eagna wærce & ece hwites hlafes cruman &
pipor & eced meng wel, lege on clað, bind on þa eagan nihterne.
 2.21.4. Þus mon sceal eagsealfe wyrcean, genim streawberian wisan
nioþowearde & pipor, gecnuwa wel, do on claþ, bebind fæste, lege on
geswet win, læt gedreopan on þa eagan ænne dropan.
 2.21.6. Wyrc eagsealfe, wudubindes leaf, wudumerce, streawberian
wisan, suþerne wermod, oxna lyb, celeþonian, gecnuwa þa wyrte swiðe,
meng wiþ win, do on cyperen fæt oþþe on ærenum fate hafa, læt
standan seofon niht oþþe ma, awringe þa wyrta swiðe clæne, gedo
pipor on & geswet swiþe leohtlice mid hunige, do siþþan on horn &
mid feþere do on þa eagan ænne dropan.
 2.21.11. Wyrt eagsealfe drige genim swegles æppel & swefl,
crecisc attrum, & gebærned sealt & pipores mæst, gegrind eall to
duste, asift þurh clað, do on næsc, hæbbe him on þy læs hit
þine, do medmicel on þa eagan mid toþ gare.
 2.21.14. Gereste him æfter & slape & þonne aþweah
his eagan mid clæne wætre & on þæt wæter locige.
 2.21.16. Wyrc eagsealfe, cymen & streawbergean wise gecnuwa
swiðe wel & of geot mid geswette wine, do in cyperen fæt oððe on
æren, læt standan fela nihta on, awring þa wyrte þurh clað &
ahluttra swiþe wel, do þonne on þa eagan þonne þu wille restan.
 2.21.19. Gif sio sealf sie to hear geswet mið hunige.
 2.21.20. Wið æsmælum genim attrum, gemeng wið spatl, þa
eagan uteweard nalæs innan.
 2.22.1. Wið æsmælum niþeweard æscþrotu gecowen on
muþe & awringen þurh clað on eage gedon wundorlice hælþ.
 2.22.2. Wiþ þon þe mon surege sie genim agrimonian, welle
swiþe oþ þriddan dæl, þweah gelome þa eagan mid þy.
 2.22.4. Wiþ pocce on eagum genim wad & ribban &
hleomocan, wyl on meolce, on buteran is betere, & wyrc beþinge, wyl
hleomoc & gearwan & wudu cearfillan on meolcum.
 2.23.1. Wiþ wyrmum on eagum genim beolonan sæd, scead on
gleda, do twa bleda fulle wæteres to, sete on twa healfe & site þær
ofer, bræd þonne þæt heafod hider & geond ofer þæt fyr &
þa bleda eac, þonne sceadaþ þa wyrmas on þæt wæter.
 2.23.4. Wiþ þeoradle on eagum, þe mon gefigo hæt, on
læden hatte cimosis, hænne æges geolocan & merces sæd &
attrum & tunmintan.
 2.23.6. Eft wið gefigon sceapes hohscancan unsodenne tobrec, gedo
þæt mearh on þa eagan.
 2.23.7. Wiþ þiccum bræwum genim þreo hand fulla mucwyrte,
þreo sealtes, þreo wapan, wylle þonne oþ þæt sie twæde bewylled
þæs woses, heald þonne on cyperenum fate.
 2.23.9. Þam men þe habbað þicce bræwas genim cyperen
fæt, do þæron lybcorn & sealt gemeng, genim celeþonian &
bisceopwyrt & geaces suran & attorlaþan & springwyrt &
englisce moran & hwon rædices & hrefnes fot, awæsc þonne ealle,
geot þonne win on læt standan, aseoh eft on þæt cyperene fæt,
læt þonne standan fiftyne niht & þa derstan beoþ gode.
 2.23.14. Hafa þe clæne fletan, do on þæt fæt þe þa
derstan on syn swa fela swa þara flietna þær on clifian mæge, screp
þonne of þam fæte.
 2.23.15. Þæt biþ swiðe god sealf þam men þe hæfð
þicce bræwas.
 3.1.1. Læcedomas wið eallum earena sare & ece & wið
earena adeafunge & gif wyrmas on earan synd oþþe earwicga & gif
earan dynien & earsealfa, fiftyne cræftas.
 3.2.1. Wiþ earena sare & ece betonican niwan geworhte þa
leaf self gecnuwa on wearmum wætere, do hwon gerosodes eles to, genim
þæt swa wlacu mid þicre wulle, drype on þæt eare.
 3.2.3. Eft wiþ þon ilcan genim ciepan, geseoþ on ele, drype
on þæt eare þone ele.
 3.2.4. Wiþ earwærce & wið deafe hundes tunge &
fenminte & cellendre gecnuwa on win oþþe on eala, aseoh, do on eare.
 3.2.6. Wiþ þon ilcan genim hænne rysele, gemylte &
þonne gedo wlaco on eare, gedrype on.
 3.2.7. Wiþ þon ilcan genim ele, genim eac gose rysele, geot
on.
 3.2.8. Þonne gewit þæt sar aweg.
 3.3.1. Wiþ þon ilcan genim beolonan seaw, gewlece & þonne
on eare gedryp.
 3.3.2. Þonne þæt sar gestilð.
 3.4.1. Wiþ þon ilcan genim garleac & cipan & gose
rysele, gemylte togædere, wring on eare.
 3.5.1. Wiþ þon ilcan genim æmetan ægru, getrifula, wring
on eare.
 3.5.1. Wið earena sare genim gate geallan, drype on þæt
eare, meng wið cu meoluc gif þu wille.
 3.5.3. Wið earena deafe genim hryþeres geallan wiþ gæten
hland gemenged, gedrype gewleced on þæt eare.
 3.6.1. Wiþ þon ilcan gif earan willen adeafian oþþe yfel
hlyst sie genim eofores geallan, fearres geallan, buccan geallan, gemeng wiþ
hunig ealra em fela, drype on þæt eare.
 3.7.1. Wiþ þon ilcan gif yfelne hlyst hæbbe ifies seaw
þæs þe be eorþan flihð þæt clænoste seaw gemeng wið win,
drype on eare.
 3.8.1. Eft ribban seaw & gewlecedne ele togædere gemenged
drype on, wundorlice hælð.
 3.8.2. Wiþ þon ilcan genim rammes geallan mid his selfes
nihtnestiges migoþan, gemenge wið buteran, geot on eare.
 3.8.3. Eft wiþ þon ilcan hnutbeames rinde seaw gewleced drype
on eare.
 3.9.1. Wiþ ðon ilcan genim celendran seaw grenre meng wiþ
wifes meoluc & huniges dropan & wines gewleht tosamne.
 3.9.2. Wiþ earena adeafunge eft ellencroppan getrifulad, þæt
seaw wring on þæt eare.
 3.9.3. Eft wiþ þon ilcan genim eofores geallan & fearres
& buccan, meng wiþ hunig oþþe on ele, wring on eare.
 3.10.1. Eft wið þon ilcan genim grenne æscenne stæf, lege
on fyr, genim þonne þæt seaw þe him of gæþ, do on þa ilcan
wulle, wring on eare & mid þære ilcan wulle forstoppa þæt eare.
 3.11.1. Wiþ þæt ilce eft genim æmetan hors & cropleac
& neoþowearde ellenrinde oþþe beolonan & ele, gecnuwa tosomne,
wyrme on scille, do þonne on eare þara readena æmetena hors, genim
þonne rædic & eced, cnuwa tosomne, wring on þæt eare.
 3.11.4. Gif wyrmas on earan syn genim eorð geallan grenes seaw
oþþe hunan seaw oþþe wermodes seaw swilc þara an swa þu wille, geot
þæt seaw on þæt eare.
 3.11.6. Þæt tihð þone wyrm ut.
 3.11.6. Wyrc sealfe, gecnuwa sinfullan & leoþowyrt & por,
gedo þonne on glæs fæt mid ecede & þurh clað awring, drype on
þæt eare.
 3.11.8. Wiþ þon gif earan dynien genim ele, do on mid eowocigre
wulle & fordytte þæt eare mid þære wulle þonne þu slapan
wille & do eft of þonne þu onwæcne.
 3.12.1. Eft wiþ þon ilcan wermod gesodenne on wætere on
niwum cytele, do of heorðe, læt reccan þone steam on þæt eare &
fordytte mid þære wyrte siþþan hit ingegan sie.
 3.12.3. Wiþ earwicgan genim þæt micle greate windel streaw
twyecge þæt on worþium wixð, ceow on þæt eare.
 3.12.4. He bið of sona.
 4.1.1. Læcedomas wið healsgunde & þæs tacn,
hwæþer he hit sie, & eac wið gealhswile & þrotan &
wasende, wiþ sweorcoþe, <foreign>XIIII</foreign> cræftas.
 4.2.1. Wiþ healsgunde, þonne ærest onginne se healsgund
wesan smire hine sona mid hryþeres oþþe swiðost mid oxan geallan,
þæt is acunnod.
 4.2.3. Ymb feawa niht bið hal.
 4.2.3. Gif þu wolde witan hwæþer þæt heals gund sie
genim angeltwæccean gehalne lege on þa stowe þær hit aþruten sie
& bewreoh fæste ufan mid leafum.
 4.2.5. Gif hit healsgund bið se wyrm wyrð to eorþan, gif hit
ne biþ he biþ gehal.
 4.2.6. Eft wiþ heals gunde, genim celender & beana
togædere gesodene & alege on.
 4.2.7. Sona tofereþ.
 4.2.7. Eft læcedom wiþ þon ilcan, genim wæterhæfern
gebærnedne & þonne gegniden smale & wiþ hunig gemenged & on
gedon.
 4.2.9. Sona bið sel.
 4.2.9. Wiþ þon ilcan eft, galbanum hatte suþerne wyrt, lege
þa on þone sweorwærc.
 4.2.10. Þonne atihð hio mid ealle þa yfelan wætan ut &
þone gund.
 4.3.1. Wiþ þon ilcan eft, beren melo & hluttor pic &
weax & ele meng tosomne, seoþ, do cnihtes oþþe cildes migeþan to,
to onlegene do on þone gund.
 4.3.3. Wið heals gunde eft, þære readan netelan wyrttruman
gesodenne on ecede & gebeatenne & on weaxhlafes wisan on aled.
 4.3.4. Gif se gund biþ þonne onginnende sio sealf hine
todrifþ, gif he biþ eald hio hine ontynð.
 4.3.5. & swa astihð þæt yfel ut oþ þæt he hal
bið.
 4.4.1. Eft wiþ þon, manigfeald tacn & læcedom wið
healsgunde oþþe geaglswile oððe þrotan oþþe wasende, sio adl is
twegea cynna.
 4.4.2. Oþer is on þam geagle & þonne mon þone muþ
ontynð biþ gehwæþer geswollen & biþ read ymb þa hræctunga
& ne mæg se man eþelice eþian ac biþ asmorod, ne mæg eac naht
forswelgan ne wel sprecan ne stemne næfþ.
 4.4.5. Ne bið þeos adl hwæþere to frecne.
 4.4.6. Oþer is þonne on þære þrotan biþ swyle &
lyssen, se ne mæg naht gecweþan & bið se swile ge on þam sweoran
ge on þære tungan, ne mæg se man wel eþian ne þone sweoran on
cerran ne his heafod forð on hyldan þæt he his nafolan geseon mæge.
 4.4.9. & butan his man raþor tilige he biþ ymb þreo niht
gefaren.
 4.4.10. Gif sie þære adle bryne innan þæs strang þæt
mon ne mæge utan geseon sio biþ ðy frecenre.
 4.4.11. Gif þonne sie on gehwæþere healfe þa ceacan
aswollen & sio þrotu & þu þa tacn geseo þonne sona læt þu
him blod on ædre.
 4.4.13. Gif þu þæt þurhteon ne mæge scearpa him þa
scancan.
 4.4.14. Þæt him deah.
 4.5.1. Sele him scearpne wyrtdrenc, wyrne him metes.
 4.5.1. Æfter þon bewind þone sweoran & lege on
læcedomas þa þe utteon þa yfelan wætan & þæt sar.
 4.5.3. Þonne biþ þær wyrpe wen.
 4.5.3. Wyrc him þa sealfe, genim swines rysle, gesmyre ane brade
pannan innewearde mid þam rysele, wyl, þonne weorp gose scearn to on þa
pannan & gewlece & þonne hit sy gemylt do þonne on linenne clað,
lege on þæt sar & besweþe do, þæt wel oft on on dæg.
 4.5.6. & biþ swa betere swa þu oftor edniwast þa sealfe
& oftor onlegst.
 4.5.7. Sio tihð þæt yfel ut.
 4.6.1. Wiþ healsgunde genim weax & ele, gemeng wiþ rosan
blostman & gemelt togædere, do þær on.
 4.6.2. Wiþ sweorcoþe wyrc on lecgende sealfe, genim fearres
gelyndo & beran smeru & weax, ealra em fela, wyrc to sealfe, smire
mid.
 4.6.4. Eft wiþ þon ilcan, gif þu finde hwitne hundes þost,
adrige þone & gegnid & asyft & geheald þæt wiþ þære
sweorcoþe & þonne þearf sie meng wiþ hunig, smire þone sweoran
mid.
 4.6.6. Þæt biþ strang sealf & god wið swelcre
ablawunge & bruneþan & wiþ þara ceacna geswelle oððe
asmorunge.
 4.6.8. Sceal þeah se hund ban gnagan ær, þy biþ se þost
hwit & micel.
 4.6.8. Gif þu hine nimest & gaderast æt fylne þonne ne
biþ he to unswete to gestincanne.
 4.6.10. Þonne sceal mon þone geagl eac swillan gelome on
þære adle & swolgettan eced wiþ sealt gemenged.
 4.6.11. Eft fifleafan seawes þry bollan fulle lytle sceal
forcuuolstan.
 4.6.12. Wiþ sweorcoðe eft, garleac gegniden on eced þæt
þe sie wiþ wæter gemenged, swille þone geagl mid þy.
 4.6.13. Wiþ sweorcoþe eft, riges sceofoþa seoþ on geswettum
wætere, swille þa ceolan mid þy.
 4.6.14. Gif se sweora sar sie syn eac þa swillinga hwilum hate.
 4.6.15. Þonne is eac to þisse adle geset þæt mon under
þære tungan læte blod oþþe of earme & on morgen on sprenge.
 4.6.17. Gif hit þonne cniht sie læt on þam sweoran.
 4.6.17. & on þære adle is to forwyrnanne wines &
flæsces swiþost þy læs sio ceole sie aswollen.
 5.1.1. Wiþ þon gif mannes muð sar sie genim betonican &
getrifula, lege on þa weolore.
 5.1.2. To muðsealfe & to geblegenadre tungan, fifleafe &
brembelleaf wyl on wætere, hafa lange on muðe & gelome.
 5.1.3. Gif monnes orað sie ful genim beren mela god &
clæne hunig & hwit sealt, gemeng eall tosomne & gnid þa teþ mid
swiðe & gelome.
 6.1.1. Læcedomas wiþ toð wærce & wiþ wyrmum, ge
wiþ þam uferan toðece ge wiþ þam niþeran.
 6.2.1. Wiþ toþ wærce betonican seoð on wine oþ þriddan
dæl, swile þonne geond þone muð lange hwile.
 6.3.1. Wið toþ wærce, gif wyrm ete genim eald holen leaf
& heorot crop neoþeweardne & saluian ufewearde, bewyl twy dæl on
wætre, geot on bollan & geona ymb.
 6.3.3. Þonne feallað þa wyrmas on þone bollan.
 6.3.3. Gif wyrm ete þa teð genim ofer geare holen rinde &
eofor þrotan moran, wel on swa hatum, hafa on muþe swa hat swa þu hatost
mæge.
 6.3.5. Wiþ toðwyrmum genim acmela & beolonan sæd &
weax, ealra em fela, meng tosomne, wyrc to weax candelle & bærn, læt
reocan on þone muð.
 6.3.7. Do blæc hrægl under, þonne feallaþ þa wyrmas
on.
 6.4.1. Wið toþ wærce gebærn hwit sealt & garleac,
berec on gledum, gebræd & berend & pipor & strælwyrt, gegnid
eal tosomne, lege on.
 6.5.1. Wiþ toþ wærce, hrefnes fot wel on wine neoþoweardne
oððe on ecede, sup swa ðu hatost mæge.
 6.5.2. Wiþ toðwærce hnutbeames rinde & þorn rinde
gecnua to duste, adrig on pannan, snið utan þa teþ, scead on gelome.
 6.6.1. Wyrc þus toþsealfe, ofersæwisc rind & hunig &
pipor meng tosomne, lege on.
 6.6.2. Wyrc eac sealfe of wenwyrte on þa ilcan wisan.
 6.7.1. Wiþ þam uferan toþece genim wiþowindan leaf, awring
on þa nosu.
 6.7.2. Wiþ þam niþeran toþece slit mid þe foþorne oþ
þæt hie bleden.
 6.8.1. Eft genim elmes rinde, gebærn to ahsan, gemeng þa ahsan
wiþ wæter & aseoh, hafa þæt wæter lange on muþe.
 6.8.2. Eft genim gearwan, ceow swiþe.
 7.1.1. Gif mon blode hræce genim betonican swilce swa <foreign>III</foreign>
penegas gewegen, gegnid on gæte meolc, sele þry dagas þry bollan fulle
to drincanne.
 8.1.1. Wiþ blæce on andwlitan wyl to bæþe fencersan &
neoþoweardne secg, æscrinde, earfan, wyl on wætere lange, beþe mid.
 8.2.1. To sealfe wiþ blæce on andwlitan, ompran neoþowearde
þa þe swimme, do sealt to & flietan & æg.
 8.2.2. Briw wiþ blæce on andwlitan, gemelte eald spic, briw on
þon, do gegrundenne pipor on & cropleac, hwætenes melwes twy dæl
swilce þæs pipores, awyl hræt hwega, genim þæs þreo snæda,
gerest æfter wearme.
 8.2.5. Wið blæce genim heorotes horn, gebærn to ahsan &
swefl & gebærned sealt & pic to ahsan & swa oster scella &
gecnuwa ompran smale & gemeng eall to briwe & smire mid.
 8.2.7. Eft sealf, wel on aþydum sceapes smeruwe hægþornes
blostman & þa smalan singrenan & wudurofan, meng þonne hwitcwudu
wiþ & hwon buteran.
 9.1.1. Gif men yrne blod of nebbe to swiðe genim grene betonican
& rudan, gecnuwa on eced.
 9.1.2. Gewring tosomne swilce sie an slah, sting on þa nosu.
 9.1.3. Blod seten, bisceop wyrt nioþowearde ete oððe on
meolce drince.
 9.1.3. Blod seten eft, genim hegeclifan, gebinde on sweoran.
 9.2.1. Blod seten eft, spring wyrt do on eare.
 9.3.1. Blod seten eft, wegbrædan do on eare.
 9.4.1. Blod seten eft, gehal beren ear bestinge on eare swa he
nyte.
 9.4.2. Sume þis writað, ge horse ge men blod seten.
 10.1.1. Wiþ gesnote & geposum genim oxna lyb niþeweard,
gecnuwa wel wið wætre, gif hio sie grene ne do þu þær wæter to,
wring þonne on þæt neb.
 11.1.1. Wiþ sarum weolorum gesmire mid hunige þa weoloras,
genim þonne ægerfelman, bescead mid pipore, lege on.
 12.1.1. Wiþ wouum muþe genim ompran & ealdne swines rysle,
wyrc to sealfe, sete on þone won dæl.
 12.1.2. Wiþ ceolan swile wiþ þon, sceal eoforfearn eac swa
& gyþrifan wyl on meolce, sup þonne & gebeþe mid.
 12.1.3. Wiþ ceolan swile bisceop wyrt, aterlaðe niðewearde
& clatan, wyl on ealað.
 13.1.1. Wið hær scearde, hwit cwudu gecnuwa swiðe smale, do
æges þæt hwite to & meng swa þu dest teafor, onsnið mid seaxse
seowa mid seolce fæste smire mid þonne mid þære sealfe utan &
innan ær se seoloc rotige gif tosomne teo rece mid handa smire eft sona.
 14.1.1. Wiþ seaðan, recels lytel, swefl, swegles æppel,
weax, gingifer, þurh horn drince hunan, hafocwyrt on hluttrum ealoð.
 15.1.1. Wiþ hwostan, hu he missenlice on mon becume & hu his
mon tilian scyle.
 15.1.2. Se hwosta hæfð manigfealdne tocyme swa þa spatl
beoð missenlicu, hwilum cymð of ungemetfæstre hæto, hwilum of
ungemetfæstum cyle, hwilum of ungemetlicre drignesse.
 15.2.1. Wyrc drenc wiþ hwostan, genim mucgwyrt, seoþ on
cyperenum citele & wyl oþ þæt hio sie swiþe þicce & hio sie
of hwætenum mealte geworht, genim þonne eoforfearnes mæst, bisceopwyrt,
hind heoloðan, dweorgedwostlan, singrenan, do to eall on fæt, sele drincan
middeldagum & forga sur & sealtes gehwæt.
 15.2.5. Wiþ hwostan eft genim hunan, seoð on wætere, sele
swa wearme drincan.
 15.3.1. Eft genim clifwyrt, sume men hatað foxes clife, sume
eawyrt & hio sy geworht ofer midne sumor, seoþ þa on wætere oþ
þæt driddan dæl þæs woses of sie, sele drincan þriwa on dæg.
 15.4.1. Wið hwostan eft genim sæmintan, wyl on ealaþ, sele
drincan.
 15.4.2. Eft genim spracen berindred, wyl on ealað, sele drincan.
 15.5.1. Eft genim hofan, gearwan, reade netelan, wyl on meolce.
 15.5.1. Eft genim wiþ hwostan & wiþ angbreoste slarian
godne dæl, do bollan fulne wines to, bewyl þriddan dæl on þa wyrte,
supe on niht nestig.
 15.6.1. Est genim marubian, wyl on ealað, do pipor on.
 15.6.1. Eft wiþ angbreoste, gif men sie drige hwosta genim spices
snæde þynne, lege on hatne stan, scead cymed on, sete horn on, drince
þonne smic.
 15.7.1. Wiþ drigum hwostan eft genim eolonan & galluc, ete on
huniges teare.
 16.1.1. Wiþ breost wærce genim þa lytlan culmillan &
cymed, wyl on hluttrum ealaþ, supe & drince.
 16.1.2. Eft genim dweorgedwostlan & gyþrifan, kyncean, welle
on hluttrum ealað, drince scenc fulne on neaht nestig.
 16.2.1. Wyl on ealað wiþ þon ilcan, finul, marubian,
betonican, & drince.
 16.2.2. Wiþ breost wærce genim rudan, hunan & aprotanan,
gegnid tosomne smæle on mortere, meng wið hunig & þry dagas ælce
dæg ær mete þrie cucler fulle geþicge.
 17.1.1. Wiþ heort wærce, rudan gelm seoþ on ele & do
alwan ane yntsan to, smire mid þy.
 17.1.2. Þæt stilð þam sare.
 17.1.2. Wiþ heort ece gif him on innan heard heort wærc sie
þonne him wyxþ wind on þære heortan & hine þegeð þurst &
biþ unmehtiglic.
 17.2.1. Wyrc him þonne stan bæð & on þam ete suþerne
rædic mid sealte þy mæg wesan sio wund gehæled.
 17.2.2. Wiþ heorot ece eft genim giþrifan, seoþ on meolce,
sele drincan <foreign>VI</foreign> dagas.
 17.3.1. Eft nioþeweard eforfearn, geþrifan, wegbrædan wyl
tosomne, sele drincan.
 17.3.2. Wið hiorot ece eft genim pipor & cymen & cost,
gegnid on beor oþþe on wætre, sele drincan.
 18.1.1. Hwonan se micla geoxa cume oþþe hu his mon tilian
scule, se cymð of þam swiðe acolodan magan oþþe of þam to swiðe
ahatodan oððe of to micelre fylle oþþe of to micelre lærnesse
oððe of yfelum wætan slitendum & sceorfendum þone magan.
 18.1.4. Gif þonne se seoca man þurh spiwedrenc aspiwð þone
yfelan bitendan wætan on weg þonne forstent se geohsa.
 18.1.5. Spiwe þa deah þam monnum þe for fylle gihsa, slihð
oððe forþon þe hie innan scyrfð.
 18.1.7. & eac se geohsa se þe of þæs yfelan wætan
micelnysse cymð hæfð þearfe spiwdrinces se wyrcð micelne fnoran eac
& se hine bet.
 18.1.8. Þonne se geohsa of þære idlan wambe cymð & of
þære gelæran ne bet þone se fnora.
 18.1.10. Gif se geohsa of cile cume þonne sceal mon mid wyrmendum
þingum lacnian swile swa pipor is & oþra wermenda wyrta oþþe rudan
gegnide mon, owin selle drincan oþþe merces sæd mid wine oþþe eced
selle drincan oððe mintan broð oþþe moran oððe cymenes oþþe
gingifran, hwilum anlepig swa gerenode, hwilum þa wyrta togædere gedon on
þæt wos selle drincan.
 18.1.14. Gif of hatum wætan yfelum on þone magon gesamnodum se
geohsa cume & he gefele þæt se hine innan sceorfe on þone magan sele
him þonne wlacu wæter drincan swiþe hat, gedo þonne feþere on ele,
stinge him gelome on þa hracan þæt he mage spiwan, sele him wiþ
geohsan ceald wæter & eced drincan & aprotanan gegnidene on wine.
 19.1.1. Wiþ wlættan, þam men þe hine ne lyst his metes ne
liþes oððe on magan untrum sie oþþe bitere hræce, eorðgeallan
& pipor drince on wearmum wætere þry bollan fulle on niht nestig.
 19.1.3. Eft wiþ wlatunge, rudan, wermod, bisceopwyrt, marubian,
wyl on ealað swiþe geswet mid hunige leohtlice, gedrinc swa hates swa þin
blod sie scenc fulne, do swa þonne þe þearf sie.
 20.1.1. Wiþ sculdor wærce, ealdes swines tord þæs þe
feldgangende sie meng wið ealdne rysele, gewyrme, lege on.
 20.1.2. Þæt deah wiþ sculdor wærce ge wið sid wærce,
wið breost wærce & wiþ lendenwærce.
 20.1.3. Eft wyl betonican & neftan on ealoð, sele drincan
gelome & simle æt fyre gesmire mid wenwyrte.
 20.1.5. Eft genim swines scearn þæs þe on dun lande &
wyrtum libbe, mæng wiþ ealdne rysele, lege on & drinc betonican on
geswettum wine.
 20.1.6. Gif fefer habbe drince on wætere.
 21.1.1. Wiþ sidan sare þære swiþran, bogen & redic
& hwite clæfran wyrc to clame & to drence.
 21.1.2. Wiþ þære winestran sidan sare, wudurifan gecnuwa on
eced & wyrc to clame, gebind on þa sidan.
 21.1.3. Eft betonican swilc swa þry penegas gewegen & pipores
seofon & <foreign>XX</foreign> corna tosomne getrifulad, geot ealdes wines þry bollan
fulle to & gewlece, sele nihtnestigum drincan.
 21.1.5. Eft wið sidan sare, rudan wið rysele gemenged &
gebeaten lecge on þa sidan, þæt bet.
 21.1.7. Wiþ sidan sare eft, laures croppan gebeate, drince on
wætere & on þa sidan binde.
 21.1.8. Wið sidan sare eft, caules wyrttruman gebærn to ahsan
& wiþ ealdne rysele gemeng & alege on þa sidan.
 22.1.1. Wiþ lenden ece genim betonican swilce twegen penegas
gewegen, do þærto swetes wines twegen bollan fulle, meng wiþ hat
wæter, sele nihtnestig drincan.
 22.1.3. Eft genim grundeswelgean, gebeat & þæt seaw sele
drincan nihtnestigum.
 22.2.1. Wiþ lenden ece, ealifer hatte wyrt, gnid on ealaþ &
drince þa.
 22.2.2. Wiþ þon ilcan, hundes tunge hatte, wyrt genim þa
leaf, adrig & gegnid to meluwe, genim þonne beren mela gemeng wiþ þa
wyrt & gebring þonne on meolce.
 23.1.1. Wiþ þeoh ece smice mid fearne swiþe þa þeoh.
 23.1.1. Eft to drence pipor, win wealwyrt, hunig.
 23.1.2. Eac to þon apuldor, þorn, æsc, cwicbeam,
eoforþrote, æscþrote, elone, bisceopwyrt, ifig, betonica, ribbe,
rædic, spracen, pipor, hwit cwudu, cost, gingifer, moniaca, netle, blinde
netle, wirc þis to drence.
 23.1.5. Gif þeoh slapan adelf nioþoweardne secg, wyl on
wætere, læt reocan on þæt lim þætte slape, smire mid sealfe
þe mon þus wyrce, of swines smerwe, sceapes smeru, butere, sciptearo,
pipor, hwit cwudu, swegles æppel, swefl, cost, eced, ele, hwerwette,
rædic, eolene, bisceopwyrt, sealt, æsc, apuldre, ac, þorn.
 24.1.1. Wiþ cneow wærce, wuduweaxe & hegerife gecnuwa þa
togædere & do on ealu, læt licgean neahterne, sele him þæt
þonne drincan, beþe mid & lege on.
 24.1.3. Wiþ þon gif cneow sar sie genim wealwyrt &
clufþung, reade netlan, awyl on wætere, beþe mid.
 25.1.1. Gif scancan sare synd genim giþrifan & dolgrunan
& hamor wyrt & betonican & banwyrt & linwyrt & wudu merce
& eorðgeallan & brunwyrt, seoþ on buteran, smire mid.
 25.2.1. Gif scancan synd forode nim banwyrt, gecnuwa, geot æges
þæt hwite, meng tosomne scancforedum men.
 25.2.2. Wið foredum lime lege þas sealfe on þæt forode lim
& forlege mid elmrinde, do spilc to, eft simle niwa oþþæt gehalod
sie.
 25.2.4. Gerendra elm rinde & awyl swiðe, do þonne of þa
rinde, genim linsæd, gegrind briwe wið þam elmes drænce.
 25.2.5. Þæt bið god sealf foredum lime.
 26.1.1. Gif sino gescrince & eft æfter þon swelle genim
gate tord gemeng wið eced smit on sona halað.
 26.1.2. Monegum men gescrincað his fet to his homme wyrc baþo
do earban to & cersan & smale netelan & beowyrt do on troh hate
stanas wel gehætte gebeþe þa hamma mid þam stan baðe þonne hie
sien geswate þonne recce he þa ban swa he swiþost mæge do spelc to
& betere swa mon oftor mid þy beþige.
 26.1.6. Gif sino clæppette mucgwyrt gebeatenu & wiþ ele
gemenged & on aled.
 26.1.7. Mycgwyrte seaw wiþ gerosodne ele gemenged smire mid þy
sona biþ ætstilled sio cwacung.
 27.1.1. Wiþ fot ece, betonican, geormenleaf, finul, ribban, ealra
emfela, gemenge meoluc wiþ wæter & þæt toswollene lim fram
þære uferran healfe beþe þy læs se swile ingewite.
 27.1.3. Genime þonne galluc gesodenne, lege on.
 27.1.4. Wið fota sare oþþe geswelle fram miclum gange,
wegbræde getrifulad & wið eced gemenged.
 27.1.5. Wiþ þon, deah grunde swelge gebeatenu & wið
rysele gemenged.
 27.2.1. Wiþ fotece, gif se fotace ingeswice genim mucgwyrte
wyrtruman, meng wiþ ele, sele etan.
 27.2.2. Wið fot ece eft, hunan seaw wiþ ele gemenged, smire
þa saran fet mid.
 27.3.1. Wiþ fotece genim ellenes leaf & wegbrædan &
mucgwyrt, gecnuwa, lege on & gebind on.
 28.1.1. Wiþ ban ece, tuningwyrt, beolone, wealwyrt, ealde grut
& eced, heorotes smera oþþe gate oþþe gose, meng tosomne, lege
þonne on.
 28.1.2. Wiþ banece eft to drence, elene, cneowholen, wealwyrt,
hune, clufþung, gecnuwa, do on wæter þæt ofer yrne, beþe to fyre
swiðe, þone ece þwea mid þy wætere, do þæt þriwa on dæg.
 28.1.5. Wyrc þonne sealfe of tuning wyrte, of eolonan, of
þunge, of wermode, do ealra emfela, wylle swiðe.
 29.1.1. Gif mannes getawa beoþ sare oððe aþundene,
betonican getrifula on wine, beþe þa saran stowa & þa aþundenan mid
þy.
 29.1.2. Eft gif hie dylstihte sien oððe geborstene genim
saluian, seoð on wætere, beþe mid þa getawa.
 29.2.1. Eft dile gebærned, gemeng wið ahsan hunig, wyrc to
sealfe, aþweah þonne & gebeþe þa wunda ærest mid hate wætere,
æfter þon mid wearme ele ge smire on þam þe wære wir gesoden, lege
þonne þa sealfe on.
 30.1.1. Þis sceal wiþ æcelman & wið þon þe men
acale þæt fel of þam fotum, genime neoþowearde medowyrt &
lustmocan & acrinde, gecnua eall to duste, gemeng wið hunig, lacna mid
þy.
 31.1.1. Wiþ ælcum heardum swile oððe geswelle adrige beana
& geseoþ butan sealte, meng þonne wið hunig, lege on.
 31.1.2. Wiþ þon ilcan genim beren melo, seoþ on ecede, do
on.
 31.1.3. Eft wiþ þon belenan meng wið rysele, lege on.
 31.1.3. Wið swile eft gebeat hunan, meng wiþ rysele, lege on
oððe gate horn gebærned & wiþ wæter gemenged.
 31.1.5. Eft rysele oþþe gelyndo wiþ garleac gemenged & on
aled þone swile þwænþ.
 31.2.1. Wiþ swile eft, cerfille gecnuwad mid rysele & on
gemelt weax gedon & on aled bet.
 31.3.1. Wið swile eft, gate flæsc gebærned to ahsan mid
wætere on gesmiten ealne þone swile tofereþ.
 31.3.2. Eft iuniperi þæt is gorst þæt sæd gecnuwa
& seoþ on wætere.
 31.3.3. Eft sinfulle wiþ rysele gemenged & wiþ hlaf &
wiþ celendran æt somne gemenged.
 31.3.4. Wiþ yflum wætan & swile genim heorotes sceafoþan
of þam horne oþþe þæs hornes melo, meng wiþ wæter, smit on
eal.
 31.3.6. Þæt worms & þone yfelan wætan aweg deþ
& adrifþ.
 31.4.1. Wiþ swile genim gate tyrdlu on scearpum ecede gesoden
& on selfe wisan on gedon.
 31.5.1. Wiþ ælcum yflum wætan, mucgwyrte þa grenan leaf
getrifulad & wiþ rysele gegniden togædere, smire an ge þeoh þær
dylstan on synd.
 31.5.2. Þæt deah wiþ þan.
 31.5.3. Ge þæt deah eac wiþ fota geswelle.
 31.5.3. Wiþ innan gewyrsmedum geswelle þam þe wyrð of fylle
oþþe of slege oððe of hricsca hwilcum, þa wyrt þe hatte fifleafe.
 31.5.5. Genim & gebeat & lege on gelome oþ þætte
open sie se swile, lacna þonne þa wunda swa oþre wunda.
 31.5.6. Wið swile eft, hluttor pic genim, do ahsan to, seoð
ætgædere, gelege þonne þone swile mid þy gelome.
 31.5.8. Wiþ swile eft, gate tyrdlu drige, gegnid & asifte
þurh smæl sife, do þonne rysle to swa swa syn twa pund & ealdes
wines swa micel swa þe þince, wyrc to sealfe.
 31.6.1. Eft gebærned sealt gegnid wel on gewleced wæter oþ
þæt hit sie swa þicce swa huniges tear, lege on þone swile, ofer lege
mid claðe & mid eowcigre wulle bind on.
 31.6.3. Wiþ færlicum sare & geswelle nim weax &
hemlic, getrifula, wyrc swa wearm to sealfe, bind on þæt sar.
 31.7.1. Wiþ fær swile nim hunan, gebeat & gemeng wiþ
rysele, lege on.
 31.7.1. Eft mare twynihte, grut mealtes, smedma, cersan, æges
þæt hwite, bisceopwyrt, elene, ontre, elehtre, sigsonte, galluc, meng
tosomne, lege on.
 31.7.3. Wiþ deadum swile nim grundeswelgean, lege on gleda &
gewyrme & lege þonne swa wearme on þone swile & bebind mid claðe,
læt beon nihterne on gif his þearf sie.
 31.7.6. Wið deadum swile, agrimonian gebeat, meng wið win &
wiþ sealt, do on þone swile, sona gewit aweg.
 31.7.7. Wiþ swile, attorlaðan gecnuwa, lege on þone swile,
lege læst on þæt dolh self.
 31.7.8. Drenc wiþ deadum swile þæt he utslea, eoforþrote,
eolone, gotwoðe, twa wenwyrta do on ealu drince.
 31.7.9. Wiþ deadum swile genim swanewyrt, gecnuwa wel, gemeng
wið ferscre buteran, lege on þone swile oþ þæt gelacnod sie.
 31.7.11. Wiþ swile, cunille, spring wyrt, clate wyl on buteran
& on hunige, lege on þa wyrta, gemeng wið æges þæt hwite.
 31.7.13. Sweþing wiþ swile, ban wyrt ufewearde gecnuwa
smæle, þa wyrte gemeng wið æges þæt hwite, beclæm þæt
lim mid þe se swile on sie.
 31.8.1. Wyrc þæt bæþ of þam ilcum wyrtum on cealdum
wylle wætre, gecnuwa þa wyrta swiþe wel, lege on, þæt wæter lafa
on þone swile.
 31.9.1. Wið swile cnuwa niðewearde hamor wyrt & secg, bind
on.
 32.1.1. Læcedomas wiþ blæce & bæþ, fiftyne ealra.
 32.2.1. Wel eolenan niþewearde & mintan on sealtes rynian
þæt hit sie þicce swa briw, gemeng togædere, smire mid.
 32.2.2. Wiþ blæce nim eolonan niþewearde & ompran eac
swa sio þe swimme & ontran & bisceopwyrt & æscrinde, seoþ on
buteran, aseoh þurh clað, meng þonne wið pipor & wiþ teoran,
gegrind, smire mid.
 32.2.5. Wiþ blæce wyl eolonan on buteran, meng wiþ sote,
sealt, teoro, hunig, eald sape, smire mid.
 32.2.6. Wið blæce genim gose sinero & niþewearde elenan
& haran sprecel, bisceopwyrt & hegrifan, þa feower wyrta cnuwa
tosomne, wel awring, do þæron ealdre sapan cucler fulne gif þu hæbbe,
lytel eles meng wiþ swiþe & on niht alyþre.
 32.2.9. Scearpa þone sweoran ofer sunnan setlgange, geot swigende
þæt blod on yrnende wæter, spiw þriwa æfter, cweþ þonne, hafa
þu þas unhæle & gewit aweg mid gange, eft on clænne weg to huse
& gehwæþerne gang swigende.
 32.2.12. Bæþ wið blæce, awyl tyn siþum þa wyrte on
hwere & syndrigea betonican, neftan, marubian, agrimonian, gearwe, minte,
ehheoloþe, hindheoloþe, curmealle, eordgealla, dile, merce, finul, ealra
emfela gewyrc þonne stol of þrim treowum niþan ðyrele, site on bydene
& þe oferhref ufan mid hwitle þy læs se æþm ut geot under
þone stol on þa bydene, læt reocan on.
 32.2.17. Swa þu meaht on þam wyrtum þriwa don & under
niþan styre mid sticcan gif þu hattre wille & ær þam bæþe
smire þone lichoman & þone andwlitan mid geswette wætre & gehrer
twa ægru on hatum wætere, gesmire ealne þone lichoman mid.
 32.3.1. Læcedom wiþ hreofum lice, adelfe ompran &
gelodwyrt, gecnuwa, wyl þonne on buteran, do hwon sealtes to.
 32.3.2. Wiþ deadum lice, stæþwyrt, merce, gnid on ealoð,
sele drincan.
 32.3.3. Wið hreofle well on hlonde cwicrinde, ellenrinde
niþewearde, æscrinde & wad, elmrinde, hemlic, do þonne buteran on
& hunig.
 32.3.5. Wiþ hreofle, wegbræde, læcewyrt, leac, minte,
magþa eolone, swefl, gecnuwa wiþ rysle, do þæs swefles swilcan þara
wyrta twæde.
 32.4.1. Wiþ hreofle eft genim horses rysele, gemeng swiþe
wiþ sealte, smire mid.
 32.4.2. Bæþ wiþ hreofle, wyl on wætere æscrinde,
cwicbeamrinde, holen rinde, fulanbeames, ananbeames, secg, þeorwyrt,
hegerife, marubian, beþe mid & þæt lic gnid mid þære
hegerifan.
 32.4.4. Wyrc sealfe of marubian on buteran of wyrm meluwe, of haran
sprecele, hegerifan, genim healfe þa sealfe, gemeng wiþ gecnuwade elenan,
smire oþ þæt batige, siþþan mid þære oþerre.
 32.4.7. Bæþ wiþ þam miclan lice, eolone, brom, ifig,
mucwyrt, ælfþone, beolone, cottuc, efelastan, wyl on wætere swiþe,
geot on bydene & sitte on.
 32.4.8. Drince þisne drenc wiþ þon, betonican, curmille,
hofe, agrimonia, springwyrt, reade netle, elehtre, saluie, singrene,
alexandria, sie geworht of wiliscum ealað, drince on þam baþe & ne
læte on þone eþm.
 32.4.11. Sealf wiþ þam miclan lice, elene, þung, ompre,
grundeswelge, hole cersan, wegbræde, efelaste, ontre, hofe, galluc,
celeþonian, cottuc, wel on buteran eal togædere, healf sie swines rysele
oððe horses smeru smire þonne mid.
 32.4.14. Wið swile genim wegbrædan nioþowearde, gecnuwa
wiþ rysele, lege & gebind on þone swile.
 33.1.1. Drencas & sealfa wiþ springe, springwyrt, reade hofe,
wegbræde, fefer fuge, aprotane, mageþe, pipor, win.
 33.1.2. Gif he on earan sie gebeate wegbrædan & fefer fugean
& pipor, wring on þæt eare.
 33.1.3. To sealfe wið springe nim dolhrunan wegbrædan,
mageþan, þone bradan cawel nioþoweardne, geormenleaf niþeweard, docce
niþewerd, reade hofe, butere & hunig.
 33.1.5. Sealf eft medowyrt, acumban, hind hioloðe, gearwe,
cneowholen, æþelferðing wyrt, agrimonia.
 33.2.1. Wiþ deadum springe, wyl on buteran selfætan,
æfterþam & springwyrt.
 33.2.2. Wiþ springe, mageþa, wudu merce, wyrc to sealfe, drince
gode wyrta.
 33.2.3. Wiþ springe nim elehtran, gecnuwa on hunig, meng to
somne, lege on þone swile oþþæt hal sie.
 33.2.4. Wið springe, springwyrt, cerfillan & hunig & gose
smera gecnuwa, wyl to somne, lege on ðone spring.
 34.1.1. Gif nægl sie of handa & wiþ wearhbrædan nim
hwæte corn, meng wið hunig, lege on þone finger.
 34.1.2. Wið angnægle, argesweorf & ealde sapan & ele
gif þu hæbbe, gif þu næbbe do flytan to, meng tosomne, lege on.
 34.2.1. Wiþ wearhbrædan, magoþan croppan wyl on buteran
& sealt, smire mid.
 35.1.1. Be asweartedum & adeadedum lice, sio adl cymð oftost
of omum æfter adle welme on weg gewitenre, weorþeð hwilum lic
asweartod.
 35.1.2. Þonne of þam frum welme sio adl mid cealdum þingum
biþ to celanne & to lacnianne.
 35.1.4. & þonne sio adl cymð utan butan sweotolum tacne
þonne scealt þu ærest þa hæto celan mid cellendre getrifuladre mid
hlafes cruman ofþendum mid ceald wætre oþþe mid þy selfan seawe
þære cellendre oþþe mid æges þy hwite oþþe mid wine oþþe
mid oþrum þingum þam þe þæt ilce mægen hæbbe.
 35.1.8. Þonne se þelma & sio hæto sie aweg gewiten &
se dæl þæs lichoman sie gewended hwon oððe blæc oþþe won
oþþe swilces hwæt scearpa þonne þa stowe.
 35.1.10. Þonne betst þu ða.
 35.1.10. & drige mid onlegene swa swa mon on weax hlafe &
of wearmum bere & of swelcum þingum wyrcð.
 35.1.11. Nis him blod to lætanne on ædre ac ma hira man sceal
tilian mid wyrtdrencum utyrnendum oþþe spiwlum oþþe migolum mid þy
þu meaht clænsian þæt omcyn & þæs geallancoðe þa
readan.
 35.1.14. Ge, þeah þæt yfel cumen ne sie of þara omena
welme swa þeah deah swilcum mannum se scearpa wyrtdrenc.
 35.2.1. Gif þa omihtan wannan þing oþþe þa readan syn
utan cumen of wundum oþþe of sniþingum oððe of slegum sona þu þa
þing lacna mid scearpinge & onlegena beres æfter þære wisan þe
læcas cunnan wel.
 35.2.3. Þu hit betst.
 35.2.3. Gif þæt asweartode lic to þon swiþe adeadige
þæt þær nan gefelnes on ne sie þonne scealt þu sona eal þæt
deade & þæt ungefelde of asniþan oþ þæt cwice lic þæt
þær na miht þæs deadan lices to lafe ne sie þæs þe ær ne
isen ne fyr gefelde.
 35.2.7. Æfter þon lacnige mon þa dolh swa þu þone dæl
þe þonne git hwilce hwega gefelnesse hæbbe & eallunga deade ne
synd.
 35.2.9. Þu scealt mid gelomlicre scearpunge hwilum mid miclum,
hwilum mid feawum, wene & teoh þæt blod fram þære adeadedan
stowe.
 35.2.10. Lacna ða scearpan þus, genim bean mela oþþe
ætena oððe beres oþþe swilces meluwes swa þe þince þæt hit
onniman wille, do eced to & hunig, seoþ ætgædere & lege on
& bind on þa saran stowa.
 35.2.13. Gif þu wolde þæt sio sealf swiðre sie do lytel
sealtes to, on bind hwilum & þweah mid ecede oþþe mid wine.
 35.3.1. Gif þearf sie sele hwilum wyrtdrenc & gesceawa simle
þonne þu þa strangan læcedomas do hwilc þæt mægen sie &
sio gecynd þæs lichoman hwæþer hio sie strang þe heard &
eaþelice mæge þa strangan læcedomas aberan þe hio sie hnesce &
mearwe & þynne & ne mæge aberan þa læcedomas.
 35.3.5. Do þu ða læcedomas swilce þu þa lichoman gesie.
 35.3.5. For þon ðe micel gedal is on wæpnedes & wifes
& cildes lichoman & on þam mægene þæs dæghwamlican wyrhtan
& þæs idlan, þæs ealdan & þæs geongan & þæs
þe sie gewin þrowungum & þæs þe sie ungewuna swelcum þingum.
 35.3.8. Ge, þa hwitan lichoman beoð mearuwran & tedran
þonne þa blacan & þa readan.
 35.3.9. Gif þu wille lim aceorfan oððe asniðan of lichoman
þonne gesceawa þu hwilc sio stow sie & þære stowe mægen for
þon ðe þara stowa sum raþe rotaþ gif hire mon gimeleaslice tilað.
 35.3.12. Sume lator felað þara læcedoma sume raþor.
 35.4.1. Gif þu scyle aceorfan oððe asniþan unhal lim of
halum lice þonne ceorf þu þæt on þam gemære þæs halan lices
ac micle swiþor snið oððe ceorf on þæt hale & þæt cwice
lic swa þu hit sel & raþor gelacnost.
 35.4.3. Þonne þu fyr sette on mannan þonne nim þu merwes
porres leaf & gegniden sealt, ofer lege þa stowe, þonne bið þy þe
raþor þæs fyres hæto aweg atogen.
 35.4.6. Þæt ilce biþ nyttol ices slite oþþe hundes gif
hit man sona to deð.
 35.4.6. & eft ymb þreo niht smire mid hunige þæt þy
þe raþor sio hryfing of fealle.
 36.1.1. Wiþ þære adle þe mon hæt circuladl genim
cwicbeamrinde & æpsan & apuldor, mapuldor, ellen, wiþig, sealh,
wir, wice, ac, slahþorn, bircean, elebeam, gatetreow, æsces sceal mæst,
& ælces treowes dæl þe man begitan mæg butan hægþorne &
alore, þara treowa mæst þe her awriten synd, & eac gagel &
cneowholen, singrenan, eolonan, redic, wealwyrt, þa greatan netlan, wermod,
eorþgeallan.
 36.1.6. Genim þonne tynamberne cetel, do þriddan dæl þara
rinda & þa wyrta wylle swiþe on maxwyrte gif þu hæbbe, gif þu
næbbe wyl on wætre swiþe.
 36.1.8. Do þonne of þa rinda & do niwe on innan þæt
ilce wos, do swa þriwa, aseoh þonne clæne swa hatne þone drenc &
do þonne mele fulne buteran on swa hatne & gehrere togædere, læt
standan twa niht oþþe þreo.
 36.1.11. Ado þonne of þa buteran & genim þonne gagel
croppan & ifig croppan, heldan & betonican, eolonan, redic, banwyrt,
eorðmistel, gebeat togædere, wylle on þære buteran, ado þonne þa
buteran clæne of þam wyrtum þæs þe mon mæge.
 36.1.14. Genim þonne smæl beren mela & gebærned sealt,
briwe þonne on þære buteran & hrere þonne swiþe butan fyre &
do pipor, to ete þonne ærest þone briw on neaht nestig.
 36.1.16. Drince þonne æfter þone drenc & nanne oþerne
wætan tyn nihtum, þritig gif he mæge.
 36.1.17. Genim þonne acmistel, gebeat smæle & adrige &
gegnid to meluwe, aweh þonne wiþ ænne pening, do þæt on þæt
betste win.
 36.1.19. Drinc swa nigon dagas & ne ete niwne cise ne fersce
gos ne ferscne æl ne fersc swin ne naht þæs þe of morode cume ne
fixas unscellehte ne flohtenfote fugelas.
 36.1.21. Gif he hwilc þissa ete sie þæt sealt & nane
þinga beor ne drince & gemetlice win & eala.
 36.1.22. Gif mon þisum læcedome befyligð þonne biþ se
man hal.
 36.2.1. Wiþ circuladle genim doccan þa þe swimman wille,
gebeat swiþe smale, awylle on ealdum morode gode hand fulle, do þonne þa
wyrta of, do eft oþre hand fulle þære ilcan wyrte, wylle eft swiðe,
gedo þonne þa wyrta of, genim þonne swefl, gebeat swiþe smale.
 36.2.4. Gedo þonne on þa sealfe þæt hio sie swa þicce
swa briw, smire þonne þa speccan mid þære sealfe oþ þæt him sel
sie.
 37.1.1. Wiþ þon þe mon ne mæge his micgean gehealdan &
þære geweald nage, eofores clawa oþþe oþres swines gebærn to
ahsan, scead þonne þa ahsan on þæs seocan mannes drincan.
 37.1.3. Eft swines blædran untydrendes, þæt is gylte,
gebærn to ahsan, do on win, sele drincan.
 37.1.4. Wiþ þon ilcan eft, gate blædre ahyrste, sele etan.
 37.1.5. Sume swa gehyrste gegnidaþ to duste, scead on win
sellað drincan gif hie beoð butan fefre.
 37.1.6. Gif mon ne mæge gemigan, eft, cymenes genim swa micel
swa ðu mid þrim fingrum up ahebban mæge, getrifula & gedo to wines
twegen bollan fulle & oþre twegen wæteres, sele drincan nihtnestigum.
 37.1.9. Eft gif mon ne mæge gemigan, drince gyþrifan on
wætre gegnidene.
 37.1.10. Eft genime eac gearwan & wegbrædan, wyl on wine,
sele drincan.
 37.1.11. Eft rammes blædre gesodene þicge he.
 37.1.11. Genim finoles wyrttruman eft & þa wyrt selfe, gebeat
& gegnid on win, ofþæne wel & aseoh, sele drincan.
 37.1.12. Eft gosa tungan gebrædde & geþicge.
 37.1.13. Eft gif þu finde fisc on oþrum fisce innan genim
þone & gebræd swiþe & gebryte on drincan & sele þam seocan
men drincan swa he nyte.
 37.1.15. Swa þu scealt þa oþre ætas & drincan sellan.
 37.1.16. Gif mon ne mæge gemigan drince he lilian wyrttruman
awylledne on wine oððe on ealað.
 37.1.17. Gif he þonne to swiðe mige drince gyþrifan on
wætere gegnidene.
 37.1.18. Gif mon blode mige genim wudurosan, seoþ on wætre
oððe on ealað, sele drincan.
 37.2.1. Gif wif ne mæge gemigan nim tuncersan sæd, seoð on
wætre, sele drincan.
 37.2.2. Gif mon ne mæge gemigan, gecnuwa lufestice &
ellenrinde & oleastrum, þæt is wilde elebeam, gemeng wið surum
hluttrum elað, sele drincan.
 38.1.1. Her sindon dolh sealfa to eallum wundum & drencas &
clæsnunga on gehwilce wisan ge utan ge on þam innoþum, wegbræde
gebeaten wið ealdne rysele gemenged, fersc ne nyt biþ.
 38.2.1. Eft dolhsealf, genim wegbrædan sæd, getrifula smale,
scead on þa wunde.
 38.2.2. Sona bið selre.
 38.3.1. Wiþ ealdre wunde tobrocenre, grundeswelge wiþ ealdne
rysele gemenged & on aled, lacna swilce wunda.
 38.3.2. To wunde clæsnunga genim clæne hunig, gewyrme to
fyre, gedo þonne on clæne fæt, do sealt to & hrere oþ þæt
hit hæbbe briwes þicnesse, smire þa wunde mid, þonne fullað hio.
 38.3.4. Gif banbrice on heafde sie, mageþan & gotwoþan
gecnuwa wel on hunige, do þonne buteran on.
 38.3.6. Þæt bið god dolhsealf.
 38.3.6. Eft wið þon eac biþ god lustmocan crop to lecganne on
gebrocen heafod & gif hund slite.
 38.3.7. Wiþ hundes slite genim þa readan netlan &
attorlaþan & spices, ælces emfela, seoð on buteran, wyrc to sealfe.
 38.3.9. Sona beoð þa unnyttan ban ute.
 38.4.1. Dolhsealf wið lungenadle, hleomoce hatte wyrt, sio
weaxeð on broce, gewyrc þa on morgenne þonne hio gedeaw sie, sume beoð
undeawe, & gose scearn þonne hio ne ete.
 38.4.3. Gecnuwa þa hleomocan, meng wiþ þam gose scearne, do
læs þæs scearnes, wyl on buteran, awring.
 38.4.4. Þæt biþ god sealf.
 38.4.5. Sealf, haran sprecel nim on ealdum lande & lungenwyrt,
seo biþ geolu ufeweard, & æges dydrin, mid þy sceal mon lacnian
þone man þe biþ lungenne wund.
 38.4.7. Wiþ innan wunde sealf, win, ele, galluc, hunig.
 38.4.7. Dolhsealf, gyþrife & gelod wyrt & þa brunan
wyrt bradleafan sio weaxeþ on wuda & lustmoce croppan, gecnuwa þa ealle
& wyl ærest on buteran healfe & awring.
 38.5.1. Dolhsealf eft, grundeswelge þa ðe weaxað on
worþigum, sio biþ god to dolhsealfe, & ribbe & gearwe &
giþrife, gecnuwa þa wyrta ealle, wyl on buteran & awring.
 38.5.3. Eft dolhsealf god, acrind, adrige þa rinde & swiðe
smale gecnuwa & adelf niþeweardne slahðorn, ascaf þa ytemestan rinde
& swiðe smale gecnuwa, asift smale þurh smæl sife, do begea emfela.
 38.5.6. Þæt mela bið god on to sceadenne.
 38.5.6. Gif þu raðe wille lytle wunde gelacnian, eacersan
getrifula oððe geseoð on buteran, wyrc to sealfe, smire mid.
 38.5.8. Dolhsealf, gearwan, gyþrifan, singrenan, gotwoþan
læst, gecnuwa wið buteran swiðe wel, lege neahterne swa gecneden, do
þonne on pannan, wyl swiðe, do þæt fam of clæne aseoh þurh
clað, do on hwit sealt, hrer swiðe oþ þæt gestanden sie.
 38.5.11. Dolhsealf, mersc hofe, æþelferðingwyrt &
gyþrifan & singrenan on þa ilcan wisan wyrce.
 38.5.12. Dolhsealf, genim wades croppan & netelan, eac gecnuwa
wel, wyl on buteran, aseoh þurh clað, do hwit sealt on, hrere swiðe.
 38.6.1. Dolhsealf, acrind, æferðe, meodowyrt, adrige ealle
& gecnuwa smale, asift þurh sife, meng wiþ hunige & æges
þæt hwite.
 38.6.2. Dolhsealf, gif mon sie mid isene gewundod, wudurofe,
singrene, gelodwyrt, springwyrt, gyþrife, grundeswelge, magoðe, wyrmwyrt
nioþoweard, gecnua wel tosomne ealle, meng wið buteran, wyl þa wyrta on
þære buteran swiðe, afleot þæt fam of clæne, aseoh þurh
clað, do on blede, hrer wið oþ þæt gestanden sie.
 38.7.1. Gif mon mid treowe geslegen sie oððe mid stane oþþe
byl on men gebersteð to þon dolhsealf, gyþrife, ontre, gelodwyrt,
sigelhweorfa, gecnuwa þa wyrta swiþe, gemeng wel wið buteran & on
þa ilcan wisan gerena þe ic ær cwæþ.
 38.8.1. Gif men sie lim of aslegen, finger oððe fot oþþe
hand, gif þæt mearh ute sie genim sceapes mearh gesoden, lege on þæt
oþer mearh, awriþ swiðe wel neahterne.
 38.8.3. Dolhsealf, hæsles ragu & holen rinde niþewearde
& gyþrifan, gecnua swiðe wel þa wyrta, gemeng wið buteran, seoð
swiðe, fleot of þæt fam, aseoh þurh clað swiþe clæne.
 38.8.5. Gif þæs dolges ofras synd to hea ymb stric mid hate
isene swiðe leohtlice þæt þæt fel hwitige.
 38.9.1. Dolhsealf, gotwoþan gecnuwa swiðe wel, meg wið
buteran, seoð swiðe & wyll & awring þurh clað, fleot þæt
fam of, geselt swiðe wel.
 38.9.2. Gif dolh fulige ceow strælwyrt on & gearwan.
 38.9.3. Dolhsealf, genim ribban & gearwan & dolhrunan
nioþowearde & doccan & gose scearn & pices lytel & hunig,
wylle on buteran, do on þæt dolh.
 38.9.5. Þonne clænsað hit & halað.
 38.9.6. Dolhsealf, genim gearwan & læcewyrt, wyl on
buteran.
 38.10.1. Sealf wiþ þon þæt dolh ne fulige, genim brer þe
hiopan on weaxaþ, ceow þa rinde on þæt dolh.
 38.10.2. Ne fulaþ hit.
 38.10.2. Dolhsealf, medowyrt nioþeweard, lustmoce, hofe,
eoforfearn, wyl on hunige, do þicce maxwyrt on gemang.
 38.10.4. Dolhdrenc, eoforþrote nioþoweard & medowyrt, eac
swa agrimonia nioþoweard & ufeweard, wyl on ealaþ þa wyrta, gebirm
mid giste, sele drincan.
 38.11.1. Dolhdrenc, geaces suran, wudu cunille, giþrife,
eoforþrote niþewearde, æscþrote, cnuwa smale, do on ceald wæter,
gnid betweoh handum, aseoh þurh clað, sele drincan scenc fulne
neahtnestig.
 38.11.3. Dolhdrenc, ribbe nioþeweard & ufeweard,
eoforþrotan & æscþrotan nioþowearde cnuwa smale, do on weallende
wæter, gnid betweoh handum & aseoh þurh clað, sele drincan.
 38.11.6. To ælcum dolge sealf, gesomna cue mesa, cu migoþa,
gewyrce to flynan þa swa mon sapan wyrcð micelne citel fulne, nim þonne
apuldorrinde & æscrinde, slahþornrinde & wirrinde & elmrinde
& holenrinde & wiþigrinde & geongre ace, sealhrinde do þa ealle
on micelne citel, geot þa flynan on, wyl swiþe lange, do þonne of þa
rinda, wyl þa flenan þæt hio sie þicce, do simle on læssan citel
swa hio læsse sie, geot on fæt þonne hio genoh þicce sie, geæl
þonne cealcstan swiðe & gesamna sot & asift þurh clað &
þone cealcstan eac on þa flynan smire mid þæt dolh.
 38.11.13. Eft wiþ þon ilcan genim hofan & gelodwyrt &
brune wyrt & lustmocan crop & haran sprecel, wyl on buteran & wring
þonne of þa wyrta, do oþre on ribban, bisceopwyrt, gearwan, attorlaþan,
do þa on þa ilcan buteran, wyl eft swiðe, awring þa of.
 38.11.17. Þæt biþ god dolhsealf.
 39.1.1. Her sint læcedomas wiþ ælces cynnes omum &
onfeallum & bancoþum, eahta & twentig.
 39.2.1. Nim grenes merces leaf, gegnid oþþe getrifula wið
ecedes derstan, smire mid þy þa saran stowa.
 39.2.2. Wiþ omum utablegnedum nim sur molcen, wyrc to cealre
& beþ mid þy cealre.
 39.2.3. Wið omum eft genim beordræsta & sapan &
æges þæt hwite & ealde grut, lege on wiþ omena geswelle.
 39.2.4. Wiþ omena geberste sitte on cealdum wætere oþ
þæt hit adeadod sie, teoh þonne up, sleah þonne feower scearpan ymb
þa poccas utan & læt yrnan þæt sticce þe hit wille, wyrc þe
sealfe þus, nim brunewyrt & mersc mear geallan & reade netlan, wyl on
buteran & smire mid & beþe mid þam ilcum wyrtum.
 39.3.1. Wiþ þon ilcan genim angoltwæccean, gegnid swiþe,
do eced to & on bind & smire mid.
 39.3.2. Wiþ þon ilcan genim safinan, gnid to duste & meng
wiþ hunig & smire mid.
 39.3.3. Wið þon ilcan genim gebrædde ægru, meng wið
ele, lege on & beþe swiðe mid betan leafum.
 39.3.4. Eft genim cealfes scearn oþþe ealdes hryþeres wearm
& lege on.
 39.3.5. Eft wiþ þon genim heorotes sceafoþan of felle ascafen
mid pumice & wese mid ecede & smire mid.
 39.3.6. Eft genim eofores geallan, gif þu næbbe nim oþres
swines, gegnid & smire mid þy þær hit sar sie.
 39.3.7. Wiþ þon ilcan genim swealwan nest brec mid ealle aweg
& gebærn mid scearne mid ealle & gnid to duste, meng wiþ eced
& smire mid.
 39.3.9. Wið þon ilcan gehæt ceald wæter mid hatan isene
& beþe gelome mid þy.
 39.4.1. Wiþ hatum omum nim betonican & wermod & finul,
gnid on eala & redic, sele him drincan.
 39.4.2. Wiþ hatum omum nim fenompran & þa smalan clatan,
wyl on gate meolce & supe.
 39.4.3. Wiþ hatum omum nim hunan & efelastan &
alexandrian & betonican & celeþonian & cerlices sæd, drince on
wine.
 39.4.4. Sealf, nim ellenes blostman & þone crop, wyl on
buteran & smire mid.
 39.4.5. Gif hit wille wyrsman smire mid æges geolcan, ofer smire
mid þy & drige to gledum oþ þæt hit heard sie, þweah þonne
aweg & smire eft mid þære sealfe.
 39.4.7. Wiþ hatum omum nim wines dræstan, meng wiþ hreaw
ægru & mid feþere smit on & ne þweah ær hit hal sie.
 39.4.9. Wiþ seondum omum nim cneowholen micle ær oðrum mete
dæghwam to þam dolge & hryþeres geallan, hunig, sot.
 39.4.10. Do tosomne, lacna mid.
 39.4.11. Wiþ þon ilcan, þæt is fic, lustmoce þa
croppihtan nim to baþe & gebærne to sealfe wulfes ceacan þa
winestran & þa teþ sundor, meng wið hunige & smire mid &
ferscne cyse on lege, meng þæt oþer wið meoluce, supe þry morgenas
nigon supan.
 39.5.1. Wiþ bancoþe, þæt is oman, nim nigontyne snæda
eolonan & nygon ontran & endlefan reades secges, do on eala & drinc
micle ær þonne þu ete & þa eolonan ane seoð oþ þæt hio
merwe sie, cnuwa tosomne, smire mid þær ut slea.
 39.5.4. Drenc wiþ onfeallum, cymed, pipor, cost, merces sæd,
ceaster wyrte sæd, cnua wel, do on eala.
 39.5.5. Drenc wiþ onfeallum, cnua on eala oþþe geseoð
celeþonian & heahhioloþan, bisceopwyrt, gyþrifan.
 39.5.6. Drenc wiþ onfeallum, sigsonte, cipe, leac, wegbræde
nioþoweard, wyl ealle on wætre & geswet mid hunige.
 39.5.8. Drenc wiþ þon, nim þa smalan clæfer wyrt
nioþowearde, wyl on ealoþ oððe on beore.
 39.5.9. Drenc wiþ onfealle, wyl on ealoð finuglan, bisceopwirt
heahhioloþe.
 39.5.10. Drenc wiþ onfealle, wyl on ealað spring wyrt oþþe
on beore.
 39.5.11. Drenc eft wið onfealle, wyl on ealaþ cropleac,
dweorgedwostlan, wyrmwyrt.
 39.5.12. Drenc wiþ onfealle, merce, attorlaþe, betoce, rude,
secg, ontre, clate, bisceopwyrt, gewyrc on ealað.
 39.5.13. Eft wiþ onfealle genim æt fruman hæslenne sticcan
oþþe ellenne, writ þinne naman on, asleah þry scearpan on, gefylle mid
þy blode þone naman, weorp ofer eaxle oþþe betweoh þeoh on yrnende
wæter & stand ofer þone man.
 39.5.16. Þa scearpan aslea & þæt eall swiginde gedo.
 39.6.1. Wið onfealle, gefoh fox, asleah of cucum þone tuxl,
læt hleapan aweg, bind on næsce, hafa þe on.
 40.1.1. Wiþ poc adle, onred, hamwyrt nioþoweard, feldmore
niþeweard, onredes emfela & þara oþerra twegea feldmoran healfe
læsse þonne hamwyrte, cnuwa swiðe to somne, do hluttor ealu þæt
þa wyrta oferstige, læt standan þreo niht, sele scenc fulne on morgen.
 40.1.4. Drenc wið pocadle, wyl wæter on croccan, do hunig, on
fleot simle þæt fam of oþ þæt hit nelle ma fæman, sup þonne
& drinc oft & gelome swa þu hatost mæge & mid þy hunige
smire þær hit utslea on þone poc.
 40.1.7. Ne biþ sona nan teona.
 40.1.7. Sealf wiþ pocadle, wyl on buteran singrenan, gearwe,
gyþrife, readre netelan crop.
 40.1.8. Drenc wiþ poccum, bisceopwyrt, attorlaþan, springwyrt,
clatan nioþewearde, on ealað geworht.
 40.1.10. Wiþ poccum, swiðe sceal mon blod lætan &
drincan amylte buteran, bollan fulne.
 40.1.11. Gif hie utslean ælcne man sceall aweg adelfan mid
þorne & þonne win oððe alordrenc drype on innan.
 40.1.12. Þonne ne beoð hy gesyne.
 40.2.1. Wiþ poccum, genim glofwyrt, awyl on buteran & smire
mid.
 41.1.1. Wiþ innan onfealle, næglæs hatte wyrt suþerno,
sio bið god to etanne wiþ innan onfelle on niht nestig.
 41.1.2. Wiþ innan onfealle, wyl elonan, eluhtran, on ealað,
drinc hates bollan fulne.
 41.1.3. Eft wyrtdrenc of wermode, betonican of þære ruwan
wegbrædan, drince fela nihta.
 41.1.4. Wiþ þære geolwan adle, hune bisceopwyrt, helde,
hofe, menge þa togædere, do ælcre gode hand fulle maxwyrte, do to wose
amber fulne & to stanbæþe dyþhomar, hune, wermod.
 41.1.7. Stanbæþ, drince drenc of ompran of wine & of
wætre, geswete swiðe.
 42.1.1. Of gealadle, sio biþ of þære geolwan, cymeþ great
yfel.
 42.1.1. Sio biþ ealra adla ricust þonne geweaxeð on innan
ungemet wætan.
 42.1.2. Þis sint tacn, þæt him se lichoma eall abiterað
& ageolwað swa god seoluc & him beoð under tungan tulge swearte
ædra & yfele & him bið micge geolu.
 42.1.4. Læt him of lungen ædre blod, sele him oft styrgendne
drenc, stanbaðu gelome.
 42.1.5. Wyrc him ðonne stilne drenc of ompran on wine & on
wætre & on þam baðe gehwilce morgene drince mylsce drincan.
 42.1.7. Sio gebet þa biternesse þæs geallan.
 43.1.1. Wiþ wæter bollan, betonican swilce anes peninges
gewæge on wearmum wætere gnide, drince þry dagas ælce dæg godne
bollan fulne.
 43.1.2. Eft genim æscþrotan oþþe wealwyrte wyttruman
þæs seawes feower cucleras fulle, gedo on bollan fulne wines, sele
drincan.
 44.1.1. Wiþ canceradle, þæt is bite, sure, sealt, ribbe,
æg, sot, gebærned lam, hwætes smedma, meng wið ægru, medowyrt,
æferþe, acrind, apuldorrind, slahþornrinde.
 44.1.3. Gif se bite weaxe on men gewirc niwne cealre & lege on,
clæsna þa wunde mid.
 44.2.1. Wiþ cancere, on cyperenum fæte gebærn swefl, gegnid
to duste swa þu smalost mæge & asift þurh clað, meng wið ealde
sapan & sie swefl ricra, do huniges teares medmicel to, sceawe gif to
stið sie þæn mid þy hunige, lege on geormen leaf.
 44.2.4. Þonne hit halige wyl on buteran geaces suran &
singrenan & wudurofan, smire mid þa ofras þær hit readige, læt
þa oðre sealfe clænsian þæt dolh, ne do nan wæter to.
 44.2.6. Sealf wiþ cancre, genim cu meoluc butan wætere, læt
weorþan to fletum, geþwer to buteran, ne wæsc on wætre.
 44.2.8. Nim sigelhweorfan þa smalan unwæscene, do clæne,
cnua swiðe, gemeng wel wið þære buteran, do on pannan ofer fyr, awyl
swiðe, aseoh wel þurh clað, lacna mid þy.
 44.2.10. Wiþ canceradle, acrind on norþan treowe be eorþan
& medowyrt nioþeweard, æferðe niþeweard, cuneglæsse
nioþoweard, do ealra emfela, gecnua to duste, do henne æges þæt hwite
to & hunig, do begea emfela, gemeng wið þam dustum, clæm on ðone
cancer, ne do nan wæter to.
 45.1.1. Wiþ attre drencas & læcedomas, betonican, merce,
wermod, finul, redic, cnua on ealað, sele drincan.
 45.1.2. Wið attre, betonican & þa smalan attorlaþan do on
halig wæter, drinc þæt wæter & et þa wyrta.
 45.1.3. Wið ælcum attre, redic & clate ete ær, ne
mæg þe nan man attre awyrdan.
 45.1.4. Wið ælcum attre, bisceopwyrt niþeweard & elehtre
& springwyrt nioþeweard, eoforþrotan & clatan, awyl on ealað,
sele drincan gelome.
 45.1.6. Gif næddre slea man þone blacan snegl awæsc on
halig wætre, sele drincan, oþþe hwæt hwega þæs þe fram scottum
come.
 45.1.8. Eft wegbrædan gegnid swiþe, drinc on wine.
 45.1.8. Wiþ nædran bite, betonican þætte þry penegas
gewege, do on þry bollan fulle wines, sele drincan.
 45.2.1. Wiþ nædran bite eft, fifleafe awrungenu & wiþ
win gemenged god biþ to drincanne.
 45.2.2. Wiþ nædran bite eft, celeþonie getrifulade, drince
on neaht nestig <foreign>III</foreign> bollan fulle.
 45.2.3. Wiþ nædran slege, springwyrt, atorlaþan,
eoforþrotan, bisceopwyrt, wyrc to drence.
 45.3.1. Wiþ þon þe mon þicge ator genim þa haran hunan,
gewyrc micelne dæl & næderwyrte, cnua togædere & wring
þæt seaw, do wines þrie mel on & sele drincan.
 45.3.3. Wiþ nædran slite nim wegbrædan & agrimonian
& nædder wyrt, sele gegnidene on wine drincan & wyrc sealfe of þam
ilcum wyrtum & nim þa agrimonian gewyrc anne hring ymb þone slite utan,
ne oferstihð hit furþor & bind þa wyrte eft ofer þæt dolh.
 45.3.6. Wiþ nædran slege do of þinum earan þæt teoro
& smire mid ymb & sing þriwa þæs halgan sancte Iohannes gebed
& gealdor.
 45.5.1. Wiþ fleogendum atre & ælcum æternum swile, on
frigedæge aþwer buteran þe sie gemolcen of anes bleos nytne oððe
hinde & ne sie wiþ wætre gemenged, asing ofer nigon siþum letania
& nigon siþum pater noster & nigon siþum þis gealdor.
 45.5.4. Þæt deah to ælcum & huru to deopum dolgum.
 45.5.4. Sume an word wið nædran bite lærað to cweþenne
þæt is, faul, ne mæg him derian.
 45.5.6. Wið nædran slite gif he beget & yt rinde, sio þe
cymð of neorxna wonge, ne dereð him nan atter.
 45.5.7. Þonne cwæþ se þe þas boc wrat þæt hio
wære tor begete.
 45.6.1. Gif hwa drince wyrm on wætere, of sniðe sceap raðe,
drince hat þæt sceapes blod.
 45.6.2. Gif mon sie wyrtum forboren sele springwyrt þæt he ete
& halig wæter supe.
 45.6.3. Wiþ þon þe mon sie forboren gif he hæfþ on him
scyttisc weax, þa smalan attorlaðan, oððe on awyldum ealað drince ne
mæg hine wyrtum forberan.
 46.1.1. Gif anawyrm on men weaxe smire mid þære blacan
sealfe.
 46.1.1. Gif he ut þurh ete & þyrel gewyrce genim huniges
dropan, drype on þæt þyrel, hafa þonne gebrocen glæs geara
gegrunden, scead on þæt þyrel, þonne sona swa he þæs onbirigð
þonne swilt he.
 46.1.4. Sealf wið anawyrme, þus mon sceal wyrcean, genim
<foreign>quinquefolian</foreign> þæt is fifleafe, rudan, wyl on buteran, geswet mid
hunige.
 46.2.1. Drenc, <foreign>quinquefolian</foreign> þæt is fifleafe, sele on
ealað drincan þritig nihta.
 46.2.2. Drenc wið þon, rædices sæd & caules gnid on
eala oþþe on win, drince wiþ anawyrme lange & gelome oþ þæt
sel sie.
 46.2.3. Clam wiþ þon, þa readan tigelan gecnuwa to duste,
gemeng wið grut, abræd cicel, lege on þæt dolh, wyrc oþerne gif
þearf sie.
 47.1.1. Læcedomas wið þeoradlum, æscrind, æspan rind,
elmrind, cwicrind, sio micle worþig netle nioþoweard, wermod,
hindhioloðe, bescreada þa rinda ealle utan, & gecnua swiþe, wyl
tosomne, do ealra emfela, of geot mid hluttre ealoþ, læt standan þone
drenc nihterne on fate ær mon hine drincan wille.
 47.1.5. Drince on morgenne scenc fulne þises drences, to middes
mergenes stande east weard & bebeode hine gode geornlice & hine
gesenige cyrre hine, sungonges ymb, æfter þam drence gange siþþan
& stande sume hwile ær he hine reste, geote swa micel on swa he þær
of do, drince þisne drenc nigon niht & þicge swilcne mete swa he
wille.
 47.1.9. Drenc wiþ þeoradle, sundompran ymb delf, sing þriwa
<foreign>pater noster</foreign>, bred up, þonne þu cweþe <foreign>set libera nos a malo</foreign> genim
þære fif snæda & seofon piporcorn, gecnua togædere & þonne
þu þæt wyrce sing <foreign>XII</foreign> siþum þone sealm <foreign>miserere mei deus &
gloria In excelsis deo & pater noster</foreign>, ofgeot þonne mid wine þonne
dæg & nihtscade, drince þonne þone drenc & bewreoh ðe wearme.
 47.1.15. Genim þonne hind hioloþan ane, ofgeot mid wætere,
drince oþre morgne scenc fulne, þonne oþre siþe seofon snæda &
nigon piporcorn, þriddan siþe nigon snæda & <foreign>XI</foreign> piporcorn.
 47.1.17. Drinc siþþan swiðne drenc seþe wille up yrnan
& of dune, læt þonne blod under ancleow.
 47.2.1. Drenc wiþ þeoradle, nime healf wudu & bulentsan
þa smalan, þunorwyrt, wuduweaxan nioþoweard, wealwyrt nioþowearde,
gecnua þonne ealle tosomne, wyrce him to drence, do on wylisc ealo oþþe
on beor, læt standan nihterne, drince þonne swilcne nigon morgenas, nime
þy teoþan morgne þæs drinces twa bleda fulle, bewylle on ane &
þa wyrta sien mid, aseoh þurh claþ, asete up þær hit eorþan hrinan
ne mæge oþ þæt hit mon drincan mæge.
 47.2.7. Þonne þu hit gedruncen hæbbe bewreoh þe wearme,
lige on þa sidan þe he þonne getenge sie.
 47.2.8. Gif he on þam innoþe bið þonne adrifð hine þes
drinc ut.
 47.2.9. Sealf wiþ þeore, nim garleac & greate wyrt, wermod,
leade netlan cið, gecnua smale & hiorot smeru gemang þæt hit sie
swilc swa dah, do þonne on linenne clað, wyrme þonne gehwæþer ge
þæt lic ge þa sealfe to fyre.
 47.2.12. Þonne þu hit smyrian wille þær sio adl sie fylge
him mid þisse sealfe & mid þys drence.
 47.2.13. Drenc wiþ þeoradle, drige wermod, redic, wealwyrt,
ealra þreora em fela, do on ealu, gnid wel, læte æt ærestan standan
þreo niht ær þon he hine drince & siþþan he hine drince ymb
seofon niht, forlæte blod under þam ancleowe, drince forþ þone drenc
feowertyne niht, læte þonne eft blod under þam oþran ancleowe.
 47.2.17. Drince ealles þone drenc þritig nihta, on undern gode
blede fulle, oþre þonne þu restan wille.
 47.2.19. Wiþ þeorwyrme on fet nim þa readan netlan, gecnua,
do wæter to, lege on hatne stan, læt afreoþan, bind on þone fot
neahterne.
 47.2.20. Eft sealf, ætan gecnua lege on.
 47.2.21. Wiþ þeore on fet gegnid wealwyrt on geswet win &
hwitcwudu & pipor, drince þæt.
 47.3.1. Oxa lærde þisne læcedom, genime wealwyrt &
clufþung & cneowholen & efelastan & camecon & tungilsinwyrt
<foreign>VIIII</foreign>, brune bisceopwyrt & attorlaþan & reade netlan & reade
hofan & wermod & gearwan & hunan & dolgrunan &
dweorgedwostlan, do ealle þas wyrta on wylisc ealo & drince þonne nigon
dagas & blod læte.
 47.3.5. Wiþ þeor wærce wyrc to drence alexandre, sinfulle,
wermod, twa cneowholen, saluian, safine, wealmore, lufestice, fefer fuge,
merce, cost, garleac, æscþrotu, betonice, bisceopwyrt, on twybrownum
ealað gewyrce, swet mid hunige, drinc nigon morgenas nanne oþerne wætan,
drinc æfter swiþne drenc & læt blod.
 47.3.9. Oxa lærde þisne læcedom.
 47.3.9. Wiþ þeore, cneowholen niþeweard, acumba, cwið &
brune wyrt, ealra emfela, do on wilisc ealu, bewyl oþ þriddan dæl &
drince þa hwile þa he þurfe.
 47.3.11. & þær sio adl gesitte fylge him simle mid tige
horne oþ þæt hal sie.
 48.1.1. Wiþ þam wyrmum þe innan eglað þam men genim
wegbrædan, getrifula & þæt seaw sele on cuclere supan & þa
wyrt selfe swa gecnuwade lege on þone nafolan.
 48.1.3. Wið cilda innoþes wyrmum genim grene mintan ænne
gelm, gedo on þry sestras wæteres, seoð oþ þriddan dæl, aseoh,
þonne sele drincan.
 48.1.5. Wið cilda innoþ sare, dweorgedwostle & cymen genim,
gebeat, gemenge wiþ wæter, lege ofer ðone nafolan.
 48.1.6. Sona bið hal.
 48.1.6. Wið wyrmum þe innan eglað, geældes heortes hornes,
ahsan oððe dust gemeng wið hunig, gesmire mid þone bæcþearm &
þone nafolan mid þy, þonne feallað hie.
 48.1.8. Wið wyrmum þe innan eglað getrifolad cost to duste,
gedo godne dæl in hat wæter, sele drincan.
 48.2.1. Wiþ wyrmum eft, gate tord heard & swiðe drige
gemeng & gegnid wiþ hunig, sele drincan.
 48.2.2. Þæt adrifþ hie aweg.
 48.2.2. Wið wyrmum þe innan eglað eft, redic seoð on
wætre oþ þone þriddan dæl, menge wiþ win, sele drincan.
 48.2.4. Eft wiþ þon, gate geallan gedo on wulle, lege &
bind on þone nafolan.
 48.2.5. Wiþ þon ilcan, mintan wel getrifulade meng wiþ hunig,
wyrc to lytlum cliwene, læt forswelgan.
 48.2.6. Eft, ele & ecedes em micel gemenged sele þry dagas
drincan.
 48.2.7. Eft, eoforþrote, merce, betonice, nefte, giðcorn, wyl
on wine.
 48.2.8. Wiþ wyrmum þe innan eglað, wyrtdrenc of ontran, of
feldmoran, sele drincan.
 48.2.9. Sealf, ete celeþonian, brunewyrt awylle on morode, do
þonne scip tearo & swefl to, smire mid.
 49.1.1. Wiþ þam smalan wyrme, wiþewindan twig foreweard &
þa fealwan doccan, næs þa readan, & þis greate sealt gebeaten
togædere swiðe smale & lytel buteran.
 50.1.1. Wiþ hond wyrmum & deaw wyrmum genim doccan oððe
clatan þa þe swimman wolde, þa wyrttruman meng wið fletan & wið
sealt, læt standan þreo niht & þy feorþan dæge, smire mid þa
saran stowa.
 50.2.1. Gif wyrm hand ete genim mersc mear geallan & reade
netlan & reade doccan & smæle clifan, wyl on cu buteran.
 50.2.2. Þonne sio sealf gesoden sie furþum nim þonne sealtes
þry men, scead on, hrer tosomne & smire mid, lyþre mid sapan, ymb niht
smire mid.
 50.2.4. Wiþ deawwyrme stæppe on hat col, cele mid wætre,
stæppe on swa hat swa he hatost mæge.
 50.2.5. Wið deawwyrme sume nimað wearm cwead monnes þynne,
bindað neahterne on, sume swines lungenne wearme.
 50.2.7. Wiþ hond wyrme nim sciptearo & swefl & pipor
& hwit sealt, meng tosomne, smire mid.
 50.2.8. Weax sealf wiþ wyrme, weax sealf, butere, pipor, hwit
sealt, meng tosomne, smire mid.
 51.1.1. Wiþ wyrmum þe mannes flæsc etað, ram geallan
þone fagan cnua on niwe ealo ær þon hit asiwen sie, wele þæt ofer
fyllo drincan þreo niht.
 51.1.3. Eft, genim grunde swelgean þe on eorþan weaxeþ &
sceapes smeru, meng tosomne gelice fela, lege on.
 51.1.4. Eft, genim beren ear, beseng, lege on swa hat & hat
wæter, lafa on.
 51.1.5. Wiþ flæsc wyrmum genim monnes suran, þa leaf gewel
togædre, gebræd on gærse, gecnua, þonne lege on swa þu hatost
mæge aræfnan.
 52.1.1. Wiþ lusum, acrind & hwon wermod gecnua on ealu, sele
drincan.
 52.1.1. Wið lusum, cwic seolfor & eald butere, an pening
seolfres & tu pening wæge buteran, meng on arfæt eal tosomne.
 53.1.1. Wið smega wyrme, niwe cyse & beobread &
hwætenne hlaf ete.
 53.1.1. Eft, monnes heafod ban bærn to ahsan, do mid pipan on.
 54.1.1. Wiþ wyrmætum lice & cweldehtum, acrinde dust,
æscrinde dust, ellen rinde dust on norþan neoþan þam treowe, eolonan
moran dust, doccan moran dust, wyrm acmeluwes dust, pipores dust, siglan dust,
swefles dust, ele, & horses smeru to wose & sciptearos læst, þissa
ealra emfela & þara dusta ealra emfela, gemeng eal ceald tosomne þæt
hit fram þam wosum eal wel smitende, smire mid on niht & on morgen
aleþre.
 55.1.1. Wiþ aslegenum lice, brom, feltere, gearwe, hofe, wyl on
buteran & on hun, smire mid.
 56.1.1. Wyrc bæþ wiþ aslegenum lice, genim þæt micle
fearn nioþoweard & elm rinde grene, gecnua tosomne & meddrosna do to
wætan, gnid swiðe tosomne, lege on lange hwile oþ þæt he wearm sie
oþþe onstæppe.
 56.2.1. Wið aslegenum lice sealf, eolone swiðe gesoden &
niðeweard homorsecg & eald spic, cnua eal tosomne, wyrm þurh clað to
fyre, smire mid, scearpa þonne simle ymb <foreign>VII</foreign> niht, sete horn on þa openan
scearpan, smire mid þære blacan sealfe swa niht swa twa swa þearf sie
& hy opene synd.
 57.1.1. Wiþ fice drenc & sealf, wyrmwyrt wylle on meolce
& drince.
 57.1.1. Sealf, cnua glæs to duste, do huniges tear on, lacna
þæt dolg mid.
 58.1.1. To wensealfe & wen bylum wyrc hie of nioþoweardre
netlan & of hemlice & of þære clufihtan wenwyrte & of
þære smalan morwyrte, wyl ealle feower on buteran & on sceapes smerwe
oþþæt genoh sie, gecnua eft þa ilcan wyrta on þære sealfe &
scip tearo & garleac & cropleac & secgleac & sealt, meng wel,
do on clað, wyrm to fyre swiðe, smire mid.
 58.2.1. Wensealf, ontre, cersan, reade netlan, wermod, twa
wenwyrta, ellen rinde, wegbræde, suran, bisceopwyrt, bulot niðeweard,
smerewyrt, sealt, sciptearo & sceapen smera.
 58.2.3. Wiþ wen byle nim cropleac, ontre, eolone, clufehte
wenwyrt, gecnua ealle þa wyrta swiþe wel, lege on.
 58.3.1. Wensealf, hiorotes mearh, ifig tearo & gebeaten pipor
& scip tearo.
 58.4.1. Wiþ þa blacan blegene syle þam men etan twegen
croppas oððe þry of þære wyrte þe man on þreo wisan hateð
myxenplante.
 59.1.1. Wiþ lyftadle nim scenc fulne weallendes wæteres,
oþerne eles & hwites sealtes swilc swa mæge mid feower fingrum
genimam, hrer togædere oþ þæt hit eall on an sie.
 59.1.3. Drinc eall be dropan, rest hwile, sting finger on ciolan,
aspiw eft eall & ma gif þu mæge.
 59.1.4. Þonne on morgen forlæt blod of earme oððe of
sweoran swa mæst aræfnan mæge & scearpige & hwon onsette, ofer
eall smire þonne mid hatan ele & him æghwæt sealtes beorge, bruce
glædenan & eoforfearnes uppe on treowe & mid hnesce wulle ofer
wriðe ealle þa scearpan þonne hie sien gesmyrede.
 59.1.8. Wiþ neurisne, banwyrt do on sure fletan & on hunig,
æges geola meng tosomne, smire mid.
 59.1.9. Eft, renwyrmas cnua, do on.
 60.1.1. Wið bryne wyrc sealfe, genim gate tord & hwæte
healm, gebærn to duste, gemeng butu wiþ buteran, do on pannan ofer fyr,
awyl swiðe wel, aseoh þurh clað, smire mid.
 60.2.1. Wiþ bryne genim finules niþeweardes, gebeat wið
ealdne wysele & lege on.
 60.2.2. Eft, genim lilian & gearwan, wyl on buteran, smire
mid.
 60.2.2. Wiþ þon ilcan wylle ribban on buteran & smire mid.
 60.3.1. Wiþ þon ilcan wylle gearwan on buteran, smire mid.
 60.4.1. Wiþ þon ilcan wylle cottuc on sceapes smerwe &
attorlaþan & eoforfearn, do on hunig oððe on weax.
 60.4.2. Wiþ þon do æges þæt hwite on gelome.
 60.5.1. Wiþ bryne, wad gecnua, wyl on buteran, smire mid.
 61.1.1. Wiþ lið wærce cnua liðwyrt wið hunige oþþe
ceow & lege on.
 61.1.1. Eft, wulfes heafod ban bærn swiðe & gecnua smale,
asyft þurh clað, do on þæt dolg.
 61.1.3. Wið liþ wærce cnua wermod wiþ teorwe &
fencersan, awring þæt seaw of, meng tosomne, clæm on þæt lið
þe þær sar sie, gebind fæste on.
 61.1.4. Wiþ lið seawe, gelodwyrt, brune wyrt & hare wyrt
lytelu, oftost weaxeþ on tune, hæfð hwite blostman, gecnua ða þreo
wyrta, gemenge.
 61.1.6. Þæt biþ god sealf.
 61.1.7. Manegum men lið seau syhð, gewring æples seaw on
& hornes sceafoþan swiðe smale gesceaf, crim on þæt dolh innan, do
þæt of & simle niwe on.
 61.1.9. Wiþ lið seawe, liþwyrt, hundes heafod, gebærne
& gecnuwige & gebrædedne æppel, meng þæt eall tosomne, do
þæt on.
 61.1.10. Eft, genim surne æppel, gebræd & lege on, do
grut on ufan þone æppel.
 61.2.1. Wiþ lið seawe genim mageþan, meng wið hunig, do on
þæt dolg & bind fæste.
 61.2.2. Wiþ seawe genim acrinde & drige & wirc to smedman
& slahþorn rinde nioþowearde, syft þa þurh clað & scead on
þæt dolg.
 61.2.3. Wið lið seawe genim cetelhrum & berenhealm,
gebærn & gnid togædere & scad on.
 61.2.4. Gif liþule utyrne genim merce nioþoweardne & hunig
& hwætenes meluwes smedman & wicggan innel, begnid tosomne, lege
on.
 61.2.6. Eft, genim medowyrte nioþowearde, gecnua smale, meng
wiþ hunige, lege on þæt gebatod sie.
 61.3.1. Gif liþule utyrne genim eced & sure cruman berenes
hlafes & renwyrmas, meng tosomne, bind on wæt þæt liþ mid ecede
oþþe mid suran ealað.
 61.3.3. Gif liþule utyrne genim wermod & gecnua, do on teoro,
clæm on & bind on fæste.
 62.1.1. Wiþ feferadle, elehtran, gyþrife, wegbræde, gecnua
on ealu, læt standan twa niht, sele drincan.
 62.1.2. Wiþ fefre eft, betonican drince swiðe & ete þreo
snæda.
 62.1.3. Eft, drinc on hluttrum ealað wermod, gyþrifan,
betonican, bisceopwyrt, fenminte bogen, sio clufihte wenwyrt, marrubie, drince
þritig daga.
 62.1.5. Drenc wiþ þon, betonican, springwyrt, attorlaðe,
berbine, eoforþrote, hundestunge, dreorgedwostle, wermod.
 62.1.6. Wið þriddan dæges fefre, on wearmum wætre drince
betonican tyn sopan þonne to wille.
 62.1.7. Wið feorþan dæges fefre drince wegbrædan seaw on
swetum wætre twam tidum ær him se fefer to wille.
 62.1.9. Wiþ ælces dæges fefere drince on cealdum wætere
betonican dustes þæt ænne pening gewege, oþer swilc wegbrædan.
 62.2.1. Wiþ fefre eft hylpð syndrigo marubie to drincanne.
 62.2.1. Wiþ lenctenadle, wermod, eoforþrote, elehtre,
wegbræde, ribbe, cerfille, attorlaðe, feferfuge, alexandre, bisceopwyrt,
lufestice, saluie, cassuc, wyrc to drence on welscum ealað, do halig wæter
to & springwyrt.
 62.3.1. Þis mon sceal writan on husldisce & on þone drenc
nid halig wætere þwean & singan on, <foreign>In principio erat uerbum ...</foreign>
þweah þonne þæt gewrit mid halig wætre of þam disce on þone
drenc, sing þonne credo & <foreign>pater noster</foreign> & þis leoþ, <foreign>Beati
Inmaculati</foreign> þone sealm, mid <foreign>ad dominum</foreign> þam <foreign>XII</foreign> gebedsealmum.
 62.3.5. & þriwa þonne onsupe þæs wæteres swelces
gehwæþer þara manna.
 63.1.1. Wiþ feond seocum men þonne deofol þone monnan fede
oððe hine innan gewealde mid adle, spiwedrenc, eluhtre, bisceopwyrt,
beolone, cropleac, gecnua tosomne, do eala to wætan, læt standan
neahterne, do fiftig lybcorna on & halig wæter.
 63.1.4. Drenc wiþ feondseocum men of ciricbellan to drincanne,
gyþrife, glæs, gearwe, elehtre, betonice, attorlaþe, cassuc, fane,
finul, ciricragu, cristes mæles ragu, lufestice, gewyrc þone drenc of
hluttrum ealað, gesinge seofon mæssan ofer þam wyrtum, do garleac &
halig wæter to & drype on ælcne drincan þone drenc þe he drincan
wille eft & singe þone sealm, <foreign>beati inmaculati & exurgat &
Saluum me fac deus</foreign> & þonne drince þone drenc of ciricbellan & se
mæsse preost him singe æfter þam drence þis ofer, <foreign>domine sancte
pater omnipotens</foreign>.
 63.1.11. Wiþ bræcseocum men, cost, gotwoþe, eluhtre,
betonice, attorlaðe, cropleac, holecersan, hofe, finul, asinge mon mæssan
ofer, wyrce of wyliscum ealoð & of halig wætere.
 63.1.14. Drince þisne drenc æt æghwilcum niwe nigon
morgenas & nane oþre wætan þæt þicce & stille sie &
ælmessan selle & him arena god geornlice bidde.
 63.1.16. Wið weden heorte, bisceopwyrt, elehtre, banwyrt,
eoforfearn, giþrife, heahhioloþe, þonne dæg scade & niht þonne
sing þu on ciricean letanias þæt is þara haligra naman & <foreign>pater
noster</foreign>.
 63.1.18. Mid þy sange þu ga þæt þu sie æt þam
wyrtum & þriwa ymbga & þonne þu hie nime gang eft to ciricean mid
þy ilcan sange & gesing <foreign>XII</foreign> mæssan ofer & ofer ealle þa
drencan þe to þære adle belimpaþ on weorðmynde þara twelfa
apostola.
 64.1.1. Wiþ ælcre yfelre leodrunan & wið ælfsidenne
þis gewrit writ him þis greciscum stafum.
 64.1.2. Eft oþer dust & drenc wiþ leodrunan, genim brembel
æppel & elehtran & pollegian, gecnua, sift þonne, do on pohhan,
lege under weofod, sing nigon mæssan ofer, do on meoloc þæt dust, dryp
þriwa on halig wæteres, sele drincan on þreo tida, on undern, on
middæg, on non.
 64.1.6. Gif sio adl netnum sie geot mid halig wætre on muð
þæt ilce dust.
 64.1.7. Sealf, elehtre, hegerife, bisceopwyrt, þa readan
magoþan, armelu, cropleac, sealt, wyl on buteran to sealfe, smire on þæt
heafod & þa breost.
 64.1.8. Drenc, haran sprecel, alexandrie, rude, elehtre, hegerife,
bisceopwyrt, magoþe, cropleac, armelu, sio cneoehte wenwyrt, do on halig
wæter.
 64.1.10. Gif mon mare ride genim elehtran & garleac &
betonican & recels, bind on næsce, hæbbe him mon on & he gange in
on þas wyrte.
 66.1.1. Wiþ ungemynde & wið dysgunge do on ealo bisceopwyrt
elehtran, betonican, þa suþernan finuglan, neftan, hindhioloðan,
gyþrifan, merce, drince þonne.
 66.1.3. Wiþ ungemynde & disgunge do on eala cassiam &
elehtran, bisceopwyrt, alexandrian, giþrife, feldmoran, & halig wæter,
drince þonne.
 67.1.1. Wið genumenum mete genim elehtran, lege under weofod,
sing nigon mæssan ofer, þæt sceal wiþ genumenum mete, lege under
þæt fæt þe þu wille on melcan.
 67.1.3. Gif ealo awerd sie genim þa elehtran, lege on þa feower
sceattas þæs ærnes & ofer þa duru & under þone þerxwold
& under þæt ealofæt, do mid halig wætre þa wyrt on þæt
eala.
 67.2.1. Gif mete sy awyrd & ungehwæde mylcen oððe fild
oþþe bryþen, halga þa wyrte, do on & under þæt fæt &
under þa duru, do elehtran & clifan & betonican & bisceopwyrt.
 68.1.1. Wiþ þon gif hunta gebite mannan, þæt is swiþra,
sleah þry scearpan neah fromweardes, læt yrnan þæt blod on grenne
sticcan hæslenne, weorp þonne ofer weg aweg.
 68.1.3. Þonne ne biþ nan yfel.
 68.1.3. Eft asleah ane scearpan on þam dolge, gecnua læcewyrt,
lege on.
 68.1.4. Ne biþ him nan yfel.
 68.1.4. Wiþ gongelwæfran bite nim æferþan nioþowearde
& slahþorn rage, adrig to duste, geþæn mid hunige, lacna þæt
dolh mid.
 68.1.6. Wiþ huntan bite, blace sneglas on hattre pannan gehyrste
& to duste gegnidene & pipor & betonican, ete þæt dust &
drince & on lecge.
 68.1.8. Wið huntan bite nim niþeweardne cottuc, lege on
þæt dolh.
 68.1.8. Eft, asleah <foreign>V</foreign> scearpan ane on þam bite & feower
ymbutan, weorp mid sticcan swigende ofer wænweg.
 69.1.1. Wiþ wede hundes slite, agrimonian & wegbrædan
gemenge mid hunige & æges þæt hwite, lacna þa wunde mid þy.
 69.1.2. Wiþ hundes dolge, foxes clate, grundeswelge, wyl on
buteran, smire mid.
 69.1.3. Eft, betonican, getrifula, lege on þone bite.
 69.1.4. Eft, wegbrædan gebeat, lege on.
 69.1.4. Eft, twa cipan oððe þreo seoþ, gebræd on ahsan,
meng wið rysle & hunige, lege on.
 69.1.5. Eft, gebærne swines ceacan to ahsan, scead on, Eft.
 69.1.6. Genim wegbrædan moran, gecnua, wiþ rysle do on
þæt dolh, þonne ascrypð hio þæt ater aweg.
 70.1.1. Gif mon sie to wræne wyl hindheoloþan on wiliscum
ealað, drince on neaht nestig.
 70.1.2. Gif mon sie to unwræne wyl on meolce þa ilcan wyrt,
þonne awrænst þu.
 70.1.3. Wyl on eowe meolce, eft, hindhioloþan, alexandrian,
fornetes folm hatte wyrt.
 70.1.4. Þonne biþ hit swa him leofost bið.
 71.1.1. Wiþ rægereosan, rudan swa grene seoþ on ele & on
weaxe, smire mid þone rægereosan.
 71.1.2. Eft, nim gate hær, smec under þa brec wiþ þæs
rægereosan.
 71.1.3. Gif hoh sino forad sie nim fornetes folm, seoð on
wætre, beþe mid þæt lim & þweah mid þæt lim & wyrce
sealfe of buteran, smire æfter baþe.
 72.1.1. On hwilce tid blod sie to forganne on hwilce to lætenne,
blodlæs is to forganne fiftyne nihtum ær hlafmæsse & æfter fif
& þritig nihtum forþon þonne ealle æterno þing fleogaþ &
mannum swiðe deriað.
 72.1.3. Læcas lærdon þa þe wisoste wæron þæt nan
man on þam monþe ne drenc ne drunce ne ahwær his lichoman wanige butan
his nydþearf wære & þonne on middeldagum inne gewunode forþon þe
sio lyft biþ þonne swiþost gemenged.
 72.1.6. Romane him forþon & ealle suð folc worhton eorþ
hus for þære lyfte wylme & æternesse.
 72.1.8. Eac secgeað læcas þætte geblowene wyrta þonne
sien betste to wyrcenne, ge to drencum ge to sealfum ge to duste.
 72.1.9. Hu mon scule blodlæse on þara six fifa ælcum on
monðe forgan & hwonne hit betst sie, læcas lærað eac þæt nan
man on þon fif nihta ealdne monan & eft <foreign>X</foreign> nihta & fiftyne &
twentiges & fif & twentiges & þritiges nihta ealdne monan ne
læte blod ac betweox þara sex fifa ælcum.
 72.1.13. & nis nan blodlæstid swa god swa on foreweardne
lencten þonne þa yfelan wætan beoþ gegaderode þe on wintra
gedruncene beoð & on kalendas aprilis ealra selest þonne treow &
wyrta ærest up spryttað þonne weaxeð sio yfele gillestre &
þæt yfele blod on þam holcum þæs lichoman.
 72.2.1. Gif monnes blod dolh yfelige genim þonne geormen leaf,
awylle on wætre & beþe mid & gecnua nioþowearde, lege on.
 72.2.2. Gif þu wille on snide blod forlætan nim ceteles hrum,
gegnid to duste, scead on þa wunde.
 72.2.3. Genim rigen healm, eft, & beren, gebærn to duste.
 72.2.4. Gif þu ne mæge blod dolh awriþan genim horses tord
niwe, adrige on sunnan oððe be fyre, gegnid to duste swiþe wel, lege
þæt dust swiþe þicce on linenne clað, wriþ mid þy þæt
bloddolh neahterne.
 72.2.7. Gif þu geotend ædre ne mæge awriþan genim
þæt selfe blod þe ofyrnð, gebærn on hatum stane & gegnid to
duste, lege on þa ædre þæt dust & awrið swiðe.
 72.2.9. Gif mon æt blodlætan on sinwe beslea meng tosomne
weax & pic & sceapen smera, lege on clað & on þæt dolh.
 73.1.1. Gif men cine hwilc lim genim rigen mela, do on þæt lim
& nane wætan.
 73.1.2. Gif þu wætan dest to oþþe smera sealfe ne meaht
þu hit gelacnian & se man sceal swiþe stille beon þy þu scealt hine
halne gedon.
 74.1.1. Wiþ weartum & wearrum on lime genim singrenan &
huniges seaw, meng togædere, do on þa weartan & wearras.
 74.1.2. Eft, cealfes scearn & ahsan gemeng wið eced &
lege on.
 74.1.3. Eft, wiþies rinde gebærn to ahsan, do eced to, trifula
swiðe & lege on.
 75.1.1. Wiþ scurfedum nægle nim gecyrnadne sticcan, sete on
þone nægl wið þa wearta, sleah þonne þæt þæt blod springe
ut, wyrc þonne þymel to & lege eald spic on ufan þone nægl, heald
þritig nihta wiþ wætan, nim þonne hwæten corn & hunig, meng
tosomne, lege on, do þæt to oþ þæt hal sie.
 76.1.1. Wiþ gicþan, doccan & wyrm melu & sealt, ealra
emfela, meng wið sure fletan & smire mid þy.
 76.1.2. Wiþ gicþan, nim sciptearo & ifigtearo & ele,
gnid togædere, do þriddan dæl sealtes, smire mid þy.
 77.1.1. Gif þu wille þæt yfel swile raðe utberste nim weax
& hemlic hatte wyrt, gebeat gewyrmed tosomne, wyrc to sealfe, bind on þa
stowa.
 78.1.1. Gif men unlust sie getenge nime betonican þæt wille
þry penegas gewegan, drinc on swetum wætere.
 79.1.1. Gif mon fram longum wege geteorod sie drince betonican on
þam suðrenan, oxumelle, þæt eceddrenc þe we ær beforan writon
wiþ þære healf deadan adle.
 80.1.1. Wiþ þon þe mon hine fordrince, drince betonican on
wætre ær oþerne drincan.
 80.1.2. Eft, wyl betonican & eorð geallan on hluttrum ealað
oþþe on swilcre wætan swa he drincan scyle, drince simle ær mete.
 80.1.3. Eft, genim swines lungenne, gebræd & on neaht nestig
genim fif snæda simle.
 81.1.1. Wiþ miclan cele nim netelan, seoþ on ele, smire &
gnid ealne þinne lichoman mid.
 81.1.2. Se cyle gewit aweg.
 82.1.1. Gif men sie micel wæce getenge, popig gegnid on ele,
smire þinne andwlitan mid & þone lichoman ealne.
 82.1.2. Wundorlice raþe him biþ sio wæcce gemetgod.
 83.1.1. To monnes stemne nim cerfillan & wuducerfillan,
bisceopwyrt, ontran, grundeswelgean, wyrc to drence on hluttrum ealað.
 83.1.2. Nim þreo snæda buteran, gemenge wið hwæten mela
& gesylte, þige mid þy drence, do swa nigon morgenas, ma gif his
þearf sie.
 84.1.1. Gif mon þung ete, aþege buteran & drince.
 84.1.1. Se þung gewit on þa buteran.
 84.1.2. Eft wiþ þon stande on heafde, aslea him mon fela
scearpena on þam scancan.
 84.1.3. Þonne gewit ut þæt atter þurh þa scearpan.
 85.1.1. Gif mon fundige wiþ his feond to gefeohtanne, stæþ
swealwan briddas geseoþe on wine, ete þonne ær oþþe wylle wætre
seoðe.
 86.1.1. Wiþ miclum gonge ofer land þy læs he teorige,
mucgwyrt nime him on hand oþþe do on his sco þy læs he meþige &
þonne he niman wille ær sunnan upgange cweþe þas word ærest,
<foreign>Tellam te artemesia ne lassus sum in uia</foreign>.
 86.1.4. Gefena hie þonne þu up teo.
 87.1.1. Gif mannes feax fealle wyrc him sealfe, nim þone miclan
þung & haran sprecel & eawyrte nioþowearde & ferdwyrt, wyrc of
þære wyrte & of þisum eallum þa sealfe & of þære buteran
þe nan wæter on ne come.
 87.1.3. Gif feax fealle awylle eoforfearn & beþe þæt
heafod mid þy swa wearme.
 87.1.4. Wiþ þon gif man calu sie, plinius se micla læce
segþ þisne læcedom, genim deade beon, gebærne to ahsan &
linsæd eac, do ele to on þæt, seoþe swiþe lange ofer gledum, aseoh
þonne & awringe & nime welies leaf, gecnuwige, geote on þone ele,
wylle eft hwile on gledum, aseoh, þonne smire mid æfter baþe.
 87.2.1. Heafod bæþ wið þon, weliges leaf wylle on
wætere, þweah mid þy ær þu hit smeruwe & þa leaf cnua swa
gesoden, wriþ on niht on oþ þæt hio sie drige þæt þu mæge
smerwan æfter mid þære sealfe, do swa <foreign>XXX</foreign> nihta, leng gif his þearf
sie.
 87.2.4. Wiþ þon þe hær ne weaxe, æmettan ægru genim,
gnid smit on þa stowe.
 87.2.5. Ne cymð þær næfre ænig feax up.
 87.3.1. Gif hær to þicce sie genim swealwan, gebærn under
tigelan to ahsan & læt sceadan þa ahsan on.
 88.1.1. Wiþ horses hreofle nim þa haranwyrt, cnua wel, gemeng
þonne wið ferscre buteran, wyl swiðe on butran, do on þæt hors swa
hit hatost mæge, smire ælce dæge, do simle þa sealfe on.
 88.1.3. Gif sio hreofol sie micel genim hlond, gehæt mid stanum,
þweah mid þy hlonde swa hatum þæt hors, þonne hit drige sie smire
mid þære sealfe, lacna inne.
 88.1.5. Eft, genim rynian sealt, gehæt, þweah mid þy &
ðonne drige sie smire mid fisces smerwe.
 88.1.7. Gif hors geallede sie nim æþelferðing wyrt &
gotwoþan & mageþan, gecnua wel, do buteran to, wring wætende þurh
clað, do hwit sealt on, hrer swiþe, lacna þone geallan mid.
 88.1.9. Wiþ horses geallan nim æscþrotan & gotwoþan
ufewearde & bogen eac swa, cnua tosomne, wyl on rysle & on buteran,
aseoh þurh clað, smire mid.
 88.2.1. Gif hors sie ofscoten oþþe oþer neat nim ompran
sæd & scittisc weax, gesinge mon <foreign>XII</foreign> mæssan ofer & do halig
wæter on þæt hors oððe on swa hwilc neat swa hit sie, hafa ðe
þa wyrte simle mid.
 88.3.1. Wiþ þon ilcan nim tobrecenre nædle eage, stinge
hindan on þone byrlan, ne biþ nan teona.

END_TEXT
START_TEXT

Lch II (2 Head)<extent></extent>
B21.2.1.2.1.
Bald's Leechbook: Cockayne 1864-6, II, 158-174 (Bk II, Table of Contents).



 1. Þas læcedomas belimpað to eallum innoþa mettrymnessum.
 2. Læcedomas wiþ magan sare, ealra <foreign>X</foreign>, & gif se maga
aþened sie & hwæt he þicgean scyle on þære adle.
 3. Læcedomas be geswelle & sare þæs magan, hu him mon
scyle blod lætan.
 4. Læcedomas wiþ heardum swyle þæs magan & smerenessa
& hwæt he þicgean scyle.
 5. Læcedomas wiþ magan aþundenesse & hwæt he on
þære adle þicge.
 6. Læcedomas wiþ unluste & wlætan þe of magan cymð
& hwæt he þicgean scyle, <foreign>IIII</foreign> cræftas.
 7. Læcedomas wið adeadodum magan & gif he forsogen sie
& tacn adeadodes magan, hu þæt ne gemylt þæt he þigeþ, <foreign>VI</foreign>
læcedomas.
 8. Læcedomas wiþ sare & unluste þæs magan se þe ne
mæg ne mid mete ne mid drincan beon gelacnod & bitere hræcetunge
þrowað, <foreign>IIII</foreign> cræftas.
 9. Læcedomas wiþ inwunde magan.
 10. Læcedom wið wlættan & to hætenne untrumne
magan.
 11. Læcedom wiþ aþundenesse magan windigre & eþunge.
 12. Læcedom wiþ spiwþan & wiþ þon ðe him mete
under gewunian nelle.
 13. Læcedom wiþ magan springe.
 14. Læcedom wið eallum magan untrumnessum.
 15. Læcedom wiþ þæs magan springe þonne þurh muþ
bitere hræcð oþþe bealcet oþþe him on þam magan se mete
abiterað & sygeþ & hu sio ablawung þæs magan cymð of þam
blacum omum.
 16. Læcedomas & tacn þæs hatan omihtan magan, ungemet
fæsta, & þæs ungesceadlice cealdan magan; Tacn hu se hata omihta
maga ungemet þurst & swol þrowað & nearonesse & geswogunga
& gemodes tweonunge, unlust ge wlætta & hu ðone cealdan magan
ungeliclice mettas lyste, læcedomas to bæm micle & eþele & be
lattre meltunge sumra metta.
 17. Læcecræftas be lifre missenlice gecyndo & adlum &
hu hio on þa swiðran sidan aþened biþ oþ þone nuseoþan & hu
hio biþ fiflæppedu & hu hio is blodes timber & hus &
þætte sex þing wyrceaþ liferwærce & lacnung þara ealra &
sweotol tacn þara ealra, ge be micgean ge be unluste ge be his hiwe &
oþrum manegum tacnum.
 18. Læcas lærað þisne læcedom wiþ lifre swyle &
aþundenesse.
 19. Læceas secgeaþ þas tacn be aswollenre & gewundadre
lifre & læcedomas wið þon & be þære lifre heardunge.
 20. Læcas lærað þis wiþ þære lifre wunde þonne
se swyle ge wyrms tobyrst.
 21. Læcedomas & tacn aheardodre lifre & ablawenre on
manigfealde wisan, ge on þam læppum ge on þam uferum ge on þam
filmenum ge on þam holcum þære lifre.
 22. Læcedomas wiþ þære gefelan heardnesse þære lifre
& sealfa & wyrtdrencas oþþe gif hio tobyrst & niþer gewit
oððe upastihð oþþe to langsum wyrð sio ungefele aheardung þære
lifre.
 23. Læcedomas hwæt him sie to forganne on liferadle, hwæt
him sie to healdanne, ge on læcedomum ge on mete, & tacn þæt se
swile þwinan ne mæg ne utyrnan on þære lifre.
 24. Læcedomas & wyrtdrencas wiþ eallum lifer wærcum,
ealra þreotyne, & gif lifer weaxe.
 25. Læcas eac be eallum wambe coþum & adlum sweotol tacn
fundon & læcedomas & hu mon þa yfelan wætan þære wambe
lacnian scyle & þonne adl to þære wambe wile for þære yfelan
omihtan wætan, cneow hatiað, lendenu hefegiað, sariað þara lendena
liran, togeoteþ betweox sculdrum, utgong gemenged.
 26. Læcedomas gif sio wamb wund bið, hu þæt mon ongitan
mæge & gelacnian, <foreign>V</foreign> cræftas.
 27. Læcedomas be wambe missenlicre gecyndo oþþe misbyrdo, hu
þæt mon mæge ongitan & gelacnian & be wambe hattre gecyndo
& be cealdre & wætre gecyndo & be hattre & drigre gecyndo
& þæt hæmed þing ne duge þyrrum lichoman & ne sceþeþ
hatum ne wætum, seofon cræftas, & þætte hæmed þing
swiðost eglað þam ðe hornadle habbað.
 28. Læcedomas wiþ þon þe monnes þæt uferre hrif sie
gefylled wið yfelre wætan & be windigre wambe.
 29. Læcedomas wiþ þon þe mete untela mylte & cirre on
fule & yfle wætan oþþe scittan.
 30. Læcedomas gif þu wille þæt þin wamb sie simle
gesund & be coðe & sare be wambe coðe & innefaran sare & to
wambe gemetlicunge, syxtyne cræftas.
 31. Læcedomas & tacnung on þam roppe & smæl
þearme & on utgonge, hu hie þrowiað ormætne þurst & unlust
& be hiora hiwe & þam nafolan & rægreosan & bæc
þearme & niweseoþan & milte, scare & hu unlæcas wenað
þæt þæt sie lendenadl oþþe milt wærc & hwær þa wamb
seocan þa adle þrowien & hu him sie & hu hiora mon tilian scyle,
feower wisa.
 32. Læcedomas hu mon swa geradne man lacnian scule ge mid
blodlæse & sealfe & baðo & lacnung on þæt hrif to
sendanne; & þas læcedomas magon wið lendenece & gif mon sonde
mige, wiþ ut wærce, wið magan adlum & clawunga & wifa
dedternessum & be þære coðe hu man lyste utgan & ne mæg &
gif se utgang sie windig & wæterig & blodig, <foreign>XII</foreign> wisan.
 33. Læcedomas wið þære frecnan coðe þe se mon his
utgang þurh ðone muð him fram wyrpð & aspiwan sceal & wið
Innoðwundum & smæl þearma sare & wið tobrocenum innoþum
& wiþ fortogenesse innan & wið þære wambe þe late mylt &
se þara læcedoma ne gimð þonne becymð him on wæter bolla, lifer
wærc, miltes sar, micgean forhæfdnes, wambe ablawung, lendenwærc, sond
& stanas on blædran weaxað, þreotyne cræftas.
 34. Læcedomas & be þæs mannes mihtum sceal mon þa
læcedomas sellan þe þonne gefoge synd, ge heafde ge heortan & wambe
& blædran & sogeþan, & hu geares hit sie be hæto & cele
& wiþ lattre meltunge oððe gif wamb forweaxen & forwundod sie
& gif mon sie innan forblawen & wið wambe wrinum & gicþum,
nygan wisan.
 35. Læcedomas be cilda oferfyllo & wambe & gif him mete
tela ne mylte & him swat ofga & stince fule.
 36. Læcedomas be miltewærce & þæt he bið on þa
winstran sidan & tacn ðære adle, hu higelease hi beoð, & hu lang
se milte sie & be þæs miltes filmene on þa winstran healfe, be
hleahtre þe of milte cymð, hu se milte æghwæt þrowað þæs
þe oþer limo ge hat ge ceald & be bæðe & hæmed þinge
& hwanan sio hæto cume & cele þæs miltes, eahta cræftas.
 37. Læcedomas hu mon scyle þone monnan innan & utan mid
cealdum & hatum læcedomum lacnian & hwilc mete him sie to þicgenne
& hwilc him sie to forganne.
 38. Læcedomas hu mon sceal þa wætan & wonsceafta utan
lacnian & be þam wætum yflum þæs miltes & wið slipunge
wætan þæs miltes.
 39. Læcedom wiþ windigre aþundenesse þæs miltes, sio
cymð of æpla æte & hnuta & pysena & huniges æte &
þone rop & inneforan & wambe & magan þa geondblawad & wið
sogeþan & seadan þe of milte cymð & hu sio adl gewent on wæter
bollan, ealles tyn cræftas.
 40. Læcedomas be ablawunge & aheardunge þæs blodes on
þam milte.
 41. Læcedomas wiþ þære heardnesse & sare miltes &
hu mon mæg swines blædran mid ecede gefyldre gehnescan þa heardnesse
& wiþ eallum inadlum, þry cræftas.
 42. Læcedomas gif omihtre blod & yfele wætan on þam
milte syn þindende, þonne sceal him mon blod lætan on þas wisan þe
þeos læceboc segþ & be þæs blodes hiwe.
 43. Læcedomas hwæt him on þære adle to þicgenne sie
hwæt to forganne.
 44. Læcedom, eft, se þe þæt yfel uttihð of þam milte,
swiðe æþele, & se eac deah wiþ magan ablawunge & innoþa,
hnesceþ þa wambe, þynnaþ þa oman, bitere hræcetunge aweg deþ
& breost coþe & sid wærc & lifer adle & milte wærc
& wambe wind, eal þa liht.
 45. Læcedomas & swiðdrenc wiþ aswollenum.
 46. Læcedomas wiþ gehwæþerre sidan sare & tacn
wundorlicu hwanan sio cume & hu sio adl toweard sie & hu mon þara
tilian scyle.
 47. Læcedomas þa ðe þynnunge hæbben & smalunge
mægen, þam lichoman þe þa hæto medmicle oþþe strange þrowien
& hu mon scyle swines blædran on don.
 48. Læcedomas selran gif þas oþre helpe ne syn, hu him mon
eac blod scyle lætan.
 49. Læcedomas & weax sealfa & scearpunga wiþ sidan
sare & hwæt he þicgean scyle.
 50. Læcedomas eft wið sidan sare.
 51. Læcedomas wið lungenadle & laþlicu tacn, hwanan sio
adl cume & hu mon lacnian scyle, drencas & sealfa & briwas, ge
wið lunge wunde & gif lungen breoþe & gif lungen drugige, an &
twentig cræfta.
 52. Læcedomas & spiwedrencas mannum to hæle & gif man
hine ofer gemet brece to spiwanne & eft wece drenc oþþe gif drenc of
men nelle ealles, twentig drencea.
 53. Læcedomas & leohte drencas mannum to hælo &
unspiule drenceas wiþ untrumum innoþum, eahta cræftas.
 54. Læcedomas & drencas wið instice & gif stice butan
innoþe sie.
 55. Læcedomas & drencas gif mon innan forhæfd sie &
wiþ incoþe & fær coþe.
 56. Læcedomas gif mon sie on utwærce & tacn be utsihte,
ge on þam uferran hrife ge on þam niþerran, & hwanan sio adl cume
& hu mon hie scyle lacnian & hwæt mon þicgean scyle; & eft
wiþ þon gif mon blode ane utyrne & wiþ miclum sare & ablaunesse
þæs innoþes oþþe gif mon for roppes untrumnesse utyrne oþþe gif
hwa blodryne þrowige on þam niþerran dælum his lichoman oþþe gif
hwam sie micge on blod, gif hio gehwyrfþ oððe gif mon utgang næbbe
& eft utyrnende briw, fif & hund seofontig læcedoma.
 57. Læcedomas wiþ þearmes utgange & gif men bilyhte sie
ymb þone þearm & wið blæc þearmes utgange, nigon wisan.
 58. Læcedomas be þære adle þe stanas on men innan
geweaxen on þære blædran oððe elles hwær & tacn þære
adle be halra manna & unhalra micgea hiwum & hwilcne mete mon þicgean
scyle oþþe forgan, twentig cræfta.
 59. Læcedomas wiþ þære healfdeadan adle & hwanan sio
cume & hu mon lacnian scyle, sealfa & onlegena & wyrtdrencas,
oþþe gif neb oþþe heafod sar sie, be baðe & blodlæse &
þæt sio adl ær feowertigum oþþe fiftigum wintra on monnan ne becume
& be þam suþernan wyrteceddrence, an & twentig cræfta.
 60. Læcedomas wiþ wifa gecyndum forsetenum & eallum wifa
tydernessum, gif wif bearn ne mæge geberan oþþe gif bearn weorþe dead
on wifes innoþe oððe gif hio cennan ne mæge do on hire gyrdels þas
gebedo swa on þisum læcebocum segþ; & manigfeald tacn þæt mon
mæge ongitan hwæþer hit hyse cild þe mæden cild beon wille &
wiþ wifa adle & gif wif migan ne mæge & gif wif ne mæge raðe
beon geclænsod & wiþ wifa blodsihtan & gif wif of gemyndum sie
& gif þu wille þæt wif cild hæbbe oþþe tife hwelp oþþe
gif men cwið sie forweaxen oþþe gif man semninga swigie, an &
feowertig cræfta.
 61. Læcedom wiþ þære geolwan adle & wið þæm
miclan lice & dolhdrencas twegen & oþer mæg wiþ lungen wunde
eac.
 62. Læcedomas wiþ miclum heafod ece & wærce & sealf
to þon ilcan & leah & eagsealfa & gebed to eagum.
 63. Læcedom wiþ þeoradle & wiþ lungenadle & wiþ
utwærce & gif mon blode spiwe & wiþ blodryne & gif lim
færinga ace & wiþ blæce on andwlitan.
 64. Læcedom, se monian wiþ innoþes forhæfdnesse &
gutomon/ wið milte wærce & stice & spican wiþ utsihtan &
dracontian wiþ fule horas on men & alwan wiþ untrymnessum &
galbanes wiþ nearwum breostum & balzaman smiring wiþ eallum
untrumnessum & petraoleum to drincanne anfeald wiþ innan tydernesse &
utan to smerwanne & tyriaca, is god drenc, wiþ innoþ tydernessum &
se hwita stan wið eallum uncuþum brocum.
 65. Læcedom gif hors sie ofscoten & wiþ utwærce &
gif utgang forseten sie & wiþ lenctenadle, eft, wiþ utwærce &
wiþ unlybbum & wiþ þære geolwan adle & gif men sie færlice
yfele & to gehealdanne lichoman hælo & wiþ gicþan & ælue
& wiþ londadle & gongelwæfran bite & wið utsihte &
heafodsealfa.
 66. Be þam stane þe gagates hatte.
 67. Be wæge eles & oþerra missenlicra þinga.

END_TEXT
START_TEXT

Lch II (2)<extent></extent>
B21.2.1.2.2.
Bald's Leechbook: Cockayne 1864-6, II, 174-298 (Bk II).



 1.1.1. Þis sint tacn adlies magan, ærest gelome spætunga
oððe hræcunga, cisnes, & se man hine gelome to spiwanne & he
onfindeþ swile & þæt þa oman beoð inne betynde þurh þa
ablawunge & him bið uneþe þurst getenge.
 1.1.4. Eac of þæs magan adle cumað monige & missenlica
adla geborstena wunda & hramma & fylle wærc & fienda adl &
micla murnunga & unrotnessa butan þearfe & oman & ungemetlica
mete socna & ungemetlice unlustas & cisnessa & sara inadle on wifes
gecyndon & on fotum & blædran & on unmode & on ungemet
wæccum & ungewitlico word.
 1.1.8. Se maga biþ neah þære heortan & þære gelodr
& geadortenge þam brægene of þam cumað þa adla swiþost of
þæs magan intingan & on yflum seawum, wætan atterberendum.
 1.1.10. Þonne ða wætan þa yfelan weorþaþ gegaderode
on þone magan & þær rixiað mid scearfunga innan, swiþost on
þam monnum þe habbað swiþe gefelne & sarcrenne magan swa þæt
hie sume somnunga sweltaþ, ne magon aberan þa strangan scearfunga þæra
æterna wætena.
 1.1.14. Hwilum wyrmas of þam inþerran dælum gesecað þa
uferran dælas to þam magan & eac heortcoþe wyrceað & angnessa
& geswowunga swa þætte hwilum sume men fram þara wyrma slitunge
sweltað & forweorþað.
 1.1.17. Forþon þæm mannum deah þæt him mon on fruman
þa mettas gife þe celunge & strangunge mægen hæbben swa swa
beoþ æppla, nales to swete ealles ac surmelsce, & peran & persucas
& hlaf gedon on ceald wæter oþþe on hat be þære gelicunge
þæs magan þe þa yfelan wætan sceorfendan & scearpan hæfð.
 1.1.21. Þis deah eac on fruman þam ðe þa heortcoðe &
þæt gesceorf ðrowiað.
 1.1.21. Ælcra gerist þæt him mon lytlum þa mettas selle
þa þe late melten, leax & þa fixas þa ðe late meltan, gose
innefle & swines fet, þa ðe mægen wiþ habban þam yfelan wætan
& þonne him sel sie þonne þicge he swetran mettas.
 1.1.24. Ne biþ him nanwuht selre þonne he þa þicge þa
þe late melten & swa þeah ne synd scitole, þicge to undernes hlaf
gebrocenne on hat wæter oþþe æppla berindede.
 1.1.27. Eac biþ god fultum on godum wyrtdrencum swa læcas
wyrcað of ecede & of finoles wyrttruman & of rinde & of alwan
& of doran hunige, gemeng þæt & sele þæs cucler fulne
oþþe twegen.
 1.1.29. Þonne hnescað þæt þa wambe & trymeþ &
þæt deah wiþ breost wærce & wiþ heortcoþe & wið
fellewærce & wiþ þon þe mon sie on þam magan omigre wætan
gefylled & wið manegum adlum þæt deah ða þe cumað of oferfyllo
& of missenlicum yflum wætum.
 1.1.33. Gif hie cumen of oferfyllo mid spiwe þan hy mon sceal
lytlian.
 1.1.33. Gif hie þonne cumað of oþrum biterum & yfelum
wætum þa þe wyrceað oman þonne beoþ þa elcran to stillanne
oþþæt þe hie unstrangran weorþan, swiþost gif þa wætan beoð
þicce & slipegran.
 1.2.1. Be wambe coþe oþþe gif of þære wambe anre þa
yfelan wætan cumen & ne oferyrnen ealne þone lichoman, þæt mon
sceall mid halwendum mettum anum lacnian.
 1.2.3. Gif þonne sio yfele wæte of þære wambe oferyrneþ
ealne þone lichoman þæs mon sceal mid maran lacnunge tilian, hwilum him
mon sceal of ædran blod lætan gif þæs blodes to fela þince &
þære yflan wætan, & eac wyrtdrenc sellan, ac ærest mon sceal
blod lætan æfter þon wyrtdrenc sellan.
 2.1.1. Wiþ sarum & aþundenum magan genim ele & gedo
hwit cwuda & dile & suþerne wermod on þone ele, læt standan
þreo niht & gedo þæt þa wyrta syn gesodene on þam ele, gedo
ðonne on hnesce wulle, smire þone magan mid.
 2.1.4. Eft wiþ þon ilcan genim ealdne rysle, getrifula on
treowenum mortere, meng wið æges þæt hwite, do on clað, lege on.
 2.1.5. Wiþ sarum magan eft, gedo on wearmne ele þa wyrt, þe
hatte fenogrecum & laures croppan & dile, smire þone magan mid þy.
 2.2.1. Wiþ sarum magan, wegbrædan seaw, & eced do on
clað, lege on.
 2.2.1. Eft, gif se maga aþunden sie oþþe aþened genim
þæs selestan wines & grenes eles swilc healf, seoþ wermodes croppan,
do on hnesce wulle, smire mid, selle him þonne flæsc etan lytelra wuhta,
smælra fugla, gesodenra & gebrædra, & manigfeald æppelcyn,
peran, æpeningas, pisan ofþænda & gesodena on ecede & on
wætre & on wine wel scearpum.
 2.2.6. Wiþ sarum magan, rosan leafa, <foreign>V</foreign> oþþe <foreign>VII</foreign> oððe
nigon, & pipores corna emfela, gegnid smale & on hatum wætere sele
drincan.
 2.2.8. Eft wiþ þon ilcan genim of pinhnyte <foreign>XX</foreign> geclænsodra
cyrnela & cymenes swa micel swa þu mæge mid þrim fingrum foreweardum
genimam, getrifula þonne bollan fulne, wyl on mortere, gedo cealdes
wæteres to <foreign>II</foreign> gode bollan fulle, sele ðonne ærest þæt healf to
drincanne.
 2.3.1. Eft is onlegen to trymmanne þone magan & to bindanne
æfter utsihtan oþþe æfter wyrtdrence, gebærnedne hlaf clænne
seoþ on ealdum wine gif þu hæbbe, gif hit sie sumor do wermodes sædes
dust to seoþ ætgædere, do on clað, ofersmit mid ele, lege on þone
magan.
 2.3.4. Gif hit sie winter ne þearft þu þone wermod to don.
 3.1.1. Be geswelle & sare þæs magan, gif se man þæt
mægen hæbbe læt him blod, æfter þon mid þy ele smire þe þa
wyrta syn on gesodene þe we ær nemdon, æfter þon mid hate hunige
smire & ofersceade þonne mid hwites cwidues & alwan duste &
pipores hwæthwega, oferlecge þonne mid linene claðe oððe mid
eowocigre wulle & sele wermod on wearmum wætere twam nihtum ær
ofgotenne þæt se þam omum stille & sele þonne gepiporodne
wyrtdrenc.
 3.1.7. & ðonne sceal mon þam men mid drium handum on
morgenne & on æfenne þa handa & þa fet gnidan swiðe &
þyn & gif hit sie god weder he him on underne gife gange him ut hwider
hwega sume hwile, gif hit ne sie weder gange him in geond his hus.
 4.1.1. Wiþ heardum swile þæs magan sele þu him sealte
mettas & haran flæsc & eofores, rudan wyrttruman & cersan &
scir win & eaðmelte mettas & onlegena utteonde þone heardan swile
& bæð, þenda smerwunga wyrce of ele & of wermode & of hwitum
cwidue & wine, beþe ðonne, smire mid þy, oflege þonne mid eowecigre
wulle & besweþe, genim eac milsce æppla, gedo neahterne on win &
þonne geseoð, geswete þonne þæt wos mid huniges teare & gepipera
mid <foreign>XX</foreign> corna, sele him þonne on morgenne lytelne bollan fullne oððe
cucler fulne þus geworhtes drincan.
 5.1.1. Læcedom wiþ þæs magan aþundennesse, þæs
mannes fet & handa man sceal swiþe on morgentidum þyn & hine mon
sceal swiðe hlude hatan grædan oððe singan & hine mon scel
neahtnestigne tyhtan & gremian to spiwanne & on morgen smircwan mid ele
on þam ðe sie gesoden rude & wermod & þa ærgenemnedan mettas
þicge.
 6.1.1. Wiþ unluste & wlættan þe of magan cymð & be
his mete sele him neahtnestigum wermod oððe þreobread, gedon on scearp
win, sele neahtnestigum & æfter þon sealte mettas mid ecede geswete
& gerenodne senep & rædic þicgen & ealle þa mettas ge
drincan þa þe habban hat mægen & scearp sele þicgean.
 6.1.5. & gebeorh þæt hie ungemeltnesse ne þrowian &
god win gehæt & hluttor þicgen on neaht nestig & neaht nestige
lapien on hunig & secen him broc on onrade & on wæne oððe on
þon þe hie a þrowian mægen.
 6.1.7. Eft wiþ metes unluste genim suþerne cymen, ofþæne
mid ecede, adrige ðonne & gegnid on mortere & finoles sædes &
diles þreo cuclermæl, gegnid eall togædere, geece pipores þreo
cuclermæl & rudan leafa <foreign>VII</foreign> cuclermæl & þæs selestan
huniges asiwenes an pund, getrifula eal togædere, yce þonne mid ecede swa
þe þince þæt hit sie on þa onlicnesse geworht þe senop bið
getemprod to inwisan, gedo þonne on glæs fæt & þonne mid hlafe
oððe mid swa hwilcum mete swa þu wille, lapa on & nytta ge þeah
þu mid cuclere þæt supe þæt hylpþ.
 6.1.15. Þises þu nytta ge on æfenne ge on underne.
 6.1.15. Nis þæt wiþ þam unluste anum god þæs magan ac
eallum þam lichoman þæt deah.
 6.2.1. Wiþ metes unluste, dweorgedwostlan on wætre
ofþænde gegnid mid ecede, sele drincan wið wlættan.
 6.2.2. Wiþ unluste eft mintan & pipores nigan corn gegniden
on wine sele drincan.
 7.1.1. Þis sceal wið adeadodum magan, genim huniges & eced
togædere gemenged & gebeatenne pipor, sele on morgenne cuclerfulne
neahtnestigum, nyttige scearpera drincena & metta & æt baþe mid
sinope gnide & smerwe.
 7.1.3. Sele him eac neahtnestigum þis, genim eced wiþ
glædenan gemenged hwæthwega & langes pipores <foreign>X</foreign> corn oþþe
croppan & senep, menge eall togædere & trifolige, sele nihtnestigum
an cuclermæl.
 7.1.6. Geþenc ðu þonne hwæþre þætte ealle þa
ærgenemnedan læcedomas & þa æfterwritenan ne sculon on ane
þrage to lange beon to gedone ac sculon fæc habban betweonum & reste,
hwilum twegen dagas hwilum þry, & þonne him mon blod læte on ædre
on þam dagum ne do him mon nanne oþerne læcedom to nymþe ymb <foreign>V</foreign> niht
oþþe ma.
 7.1.10. Wiþ forsogenum magan oþþe aþundenum genim
hryþeren flæsc gesoden on ecede & mid ele gerenod mid sealte &
dile & por, þicge þæt seofon niht, þonne liht þæt þone
geswencedan magan.
 7.1.13. Þis synd tacn adeadodes magan, þæt he þigð ne
gemylt þæt ac se geþigeda mete hefegaþ þone magan & he þone
sammeltan þurh ða wambe utsent.
 8.1.1. Wiþ sare & unluste þæs magan se þe ne mæg ne
mid mete ne mid drincan beon gelacnod, & bitere hræcetunge nim
centaurian, þæt is felterre, sume hatað hyrde wyrt, sume eorð geallan,
gegnid an pund & gedo þæron hates wæteres <foreign>IIII</foreign> bollan fulle, sele
him neaht nestigum drincan þry dagas.
 8.1.6. Eft, genim þa reade netlan ufewearde hæbbende sæd,
aþweah clæne & wyrce to supanne.
 8.1.7. Eft, grenes merces getrifulades seaw & awrungenes sele
drincan & on þa ilcan wisan sele him drincan hunan seaw.
 8.1.8. Eft, wið magan sare, rudan & mintan, dile,
dweorgedwostlan, agrimonian, sume hatað garclife, & cersan, gecnua ealle
on wine oþþe on ealað, sele ælce dæge to drincanne.
 9.1.1. Wiþ inwunde magan nim gate meoluc þonne hio furþum
amolcen sie, sele drincan.
 9.1.2. Sume wearme eowo meoluc drincað wiþ magan sare, sume
þone selestan ele gewyrmedne, sume wiþ þa gate meoluc mengað oþ
þæt hie spiwað þæt hi ðe yþ spiwan magon.
 10.1.1. Wið wlættan & to hætanne magan, wæter
besoden on wermode & on dile oþ þone þriddan dæl, sele þæt
drincan.
 10.1.2. Þæt wyrmð & heardaþ þone magan.
 11.1.1. Wiþ aþundenesse & eþunge magan, finoles
wyrttruman & merces of geot mid scire wine ealde & of þon sele
drincan nehtnestigum <foreign>II</foreign> bollan fulle lytle.
 11.1.3. Wiþ windigre aþundenesse magan to wyrmanne þone
cealdan magan, rudan & dile, mintan & merce, syndrige sceafas geseoð
on þrim ceac fullum wæteres þæt þær ne sie butan an ful, sele
þonne þæt wæter drincan.
 12.1.1. Wið spiwþan & wið þon þe him mete under ne
gewunige genim sinfullan, gegnid on scearp win, sele bollan fulne to
gedrincanne æfter æfen geweorce.
 12.1.3. Genim wiþ þon ilcan finoles seawes twegen dælas,
huniges ænne, seoþ oþ þæt þæt hæbbe huniges þicnesse,
sele þonne neaht nestigum cuclermæl full.
 12.1.5. Þæt wlættan gestireð, þæt lungenne bet,
þæt lifre hælð.
 12.1.5. Wið miclan spiweþan & he ne mæge nanne mete
gehabban genim diles sædes ane yntsan, pipores feower, cymenes þreo,
gegnid swiþe smale, do þonne on wæter þe wære minte on gesoden
& sure æppla oððe wingeardes twigu ufeweard merwe.
 12.1.9. Gif se mon ne sie on fefre yce mid wine & sele drincan
þonne ne to reste gan wille & lege utan on þone magan gesodene wudu
æpla & hlafes cruman & swilce onlegena.
 13.1.1. Þonne sceal þis wiþ þæs magan springe, sum pyse
cyn hatte lenticulas, ete þara hund teontig hreawra.
 13.1.2. Eft, scearpes ecedes gesupe þreo cuclermæl þonne he
slapan wille on æfen.
 14.1.1. Wiþ eallum magan untrumnessum genim finoles wyrttruman
uteweardra, þæt þær mærwost sie, ado of þam finole swa micel swa
oþer healf pund sie, geot þonne ecedes on swa oþer healf sester sie,
læt þonne þreo niht standan swa ætgædere, æfter þon
oferseoð þa wyrttruman hwæt hwega on þam ecede & awring of þam
ecede clæne.
 14.1.5. Gedo þonne on þæt eced huniges mid þy ecede, gedo
þonne alwan godne dæl þær on þætte yntsan gewege oððe ma
& oþer swilc hwites cweodowes & ameos hatte suþerne wyrt oþer
asaru, do þara læs, gemenge hwæþere ealle togædere & þonne
selle him þreo cuclermæl.
 14.1.9. Do þis wið magan bryne & þurste, wlaco wæter
menge wið þone selestan ele, sele drincan.
 14.1.10. Þæt styrð þam þurste.
 15.1.1. Wiþ þæs magan springe þonne þurh muð bitere
hræcð oþþe bealcet oððe him on þam magan sugeð, genim pipores
swilce an mynet gewege, diles sædes swilce <foreign>IIII</foreign> mynet gewegen, oþer
swilc cymenes, gegnid eall & sele on wine cuclermæl þonne he slapan
gan wille.
 15.1.4. Sio aþenung þæs magan & sio ablawunge hæto
cymeð of þam blacum omum.
 15.1.5. Ac genim þonne spiungean, gedo on scearp eced, gewæte
swiðe, lege ofer þone magan þonne hit swilc sie.
 15.1.7. Æfter þon gif þæs ne fele lege oþra onlegena on
strengran & aferran swa swa is ar om wið hunig gemenged & þon
gelic swa læcas cunnon.
 16.1.1. Þis sint tacn þæs hatan magan omihtan ungemet,
fæstlican, & þæs ofercealdan.
 16.1.2. Þæs hatan magan ungemetfæstan tacn sindon þonne
he bið mid omum geswenced, þam men bið þurst getenge & nearones
& geswogunga & modes tweonung & unlust & wlætta.
 16.1.4. Him is nyt þæt he hlaf þicgen on cealdum wætre
oððe on ecede & swiðe fæste gesoden ægra oþþe gebrædde
to undernes & wyrta & lactucas, þæt is leahtric, & mealwan
& hænne flæsc næs swiþe gesoden & gose þa ytmestan limo
& fixas þa þe heard flæsc habban & wine winclan & ostran
& oþru, pysena cyn & mylsce æppla & bæþ of swetum ferscum
wæterum sceal beon geworht, hat bæþ him ne deah.
 16.1.9. Tacn þæs ofercealdan magan, þæt þa men ne
þyrst ne hi swol gefelaþ on magan & ne biþ him ænig wearm
þrowung getenge.
 16.1.11. Ac hy girnað metta swiþor þonne hit geliclic sie
& gif him ofstondeþ on innan ænigu ceald wæte þonne spiwað hie
þæt horh & þa mettas gehabban ne magon þe hie geþicgeað &
æfter þam spiwað sona him to gifanne biddað.
 16.1.14. Þa men þu scealt smerwan mid þy ele þe mon wermod
on seoðe & þa þiccan geurnen on & þa slipinga wætan on þam
magan & þa acolodan & þæt ofstandene þicce slipige horh þu
scealt mid þam ærgenemnedan læcedomum wyrman & þynnian.
 16.1.17. Wyrc him þonne wyrtdrenc of finoles wyrttruman rinde
& merwost sie þætte six yntsan gewege & ecedes anne sester &
alwan þreo yntsan, seoþ þonne on þam ecede þone finol oþ þæt
hit sie wel gesoden, awring þonne þa wyrta of þam ecede, gedo þonne to
þam ecede clænes huniges pund, seoþ þonne ægædere oþ þæt
hit sie swa þicce swa hunig, scead þonne þa alwan on wel gegnidene &
sele þreo cuclermæl mid wætere.
 16.1.23. Þæt deah wiþ heort ece & wiþ felle wærce.
 16.2.1. Be þære ofermiclan friclo, þonne of þære selfan
cealdan adle þæs magan cymð þæt sio ofermiclo friclo & gifernes
arist of þæs hores wætan þe of þam magan cymð & hie beoþ
spiwende &, swa swa hund, eft sona secað þa mettas, þam þu scealt
sellan clæne & hluttor win & read swiðe gehæt, ne sie to scearp
ne se mete ne sie to scearp ne to sur þe þu him selle ac smeþe &
fæt.
 16.2.6. Gif ormæte hungor cymð of ungemetlicre hæto
þæs magan & tyddernesse þæt hie syn sona geswogene gif hie þone
mete næbben, wiþ ormætum hungre þonne scealt þu sona þæs
mannes tilian, bind his ytmestan limo mid byndellum, teoh him þa loccas &
wringe þa earan & þone wangbeard twiccige.
 16.2.10. Þonne him sel sie sele him sona hlaf on wine gebrocenne
ær he oþre mettas þicge.
 16.2.11. Sele him þa mettas þa þe ne sien to raðe gemelte,
late mylt hryþeres flæsc gæten & hiorota, buccena is wyrrest &
ramma & fearra & þa þe swiðe ealde beoð on feoþorfotum
nietenum & fuglas þa þe heard flæsc habbað, pawa, swan, æned.
 16.2.14. Þam ðe cealde wambe habbað þu scealt sellan wel
meltende mettas, scellihte fiscas & culfrena briddas, hænne flæsc
& gose fiþru, swa betere swa fætran sien & ferscran.
 16.2.16. Þa ytmestan leomo swina beoð eaðmelte & geong
hryþer & ticcenu & swete win sel mylt þonne þæt afre.
 17.1.1. Wiþ eallum liferadlum & gecyndum & wæstmum
& be þam sex þingum þe ðone liferwærc wyrceað & lacnung
þara ealra & sweotol tacn, ge be micgean ge be unluste ge hira hiwe, sio
biþ on þa swiþran sidan aþened oþ þone neweseoþan, sio hæfð
fif læppan, helt þa lendenbrædan, sio is blodes timber, & blodes
hus & fostor.
 17.1.5. Þonne þara metta meltung biþ & þynnes þa
becumaþ on þa lifer, þonne wendaþ hie hiora hiw & cerrað on blod
& þa unsefernessa þe þær beoþ hio awyrpþ ut & þæt
clæne blod gesomnaþ & þurh feower ædra swiþost onsent to
þære heortan & eac geond ealne þone lichoman oþ þa ytmestan
limo.
 17.1.9. Be sex þingum þe þone liferwærc wyrceað,
ærest geswel, þæt is aþundenes þære lifer, oþer is þæs
geswelles toberstung, þridde is wund þære lifre, feorþe is welmes
hæto mid gefelnesse & mid sare geswelle, fifte is aheardung þæs
magan mid gefelnesse & mid sare, sexte is heardung þære lifre butan
gefelnesse & butan sare.
 17.1.13. Þære lifre geswel oþþe aþundenesse þu meaht
þus ongitan, on þa swiðran healfe under þam hnescan ribbe biþ
ærest se swile on þære lifre & gefelð se mon ærest þæs
hefignesse & sar & of þære stowe ofer ealle þa sidan astihð
oþ þæt wiþoban & oþ ðone swiþran sculdor þæt sar &
his micgge bið blodread swilce hio blodig sie.
 17.1.18. Biþ him unlust getenge & his hiw blac & he biþ
hwæthwega hriþende & singalne cyle þrowaþ & cwacaþ swa mon
on lenctenadle deþ.
 17.1.20. Ne mæg him mete under gewunian, þint sio lifer &
ne mæg þam sare mid handa onhrinan bið to þon strang & næfþ
nanne slæp þonne hit strangost biþ.
 17.1.22. Þonne se swile tobyrst þonne bið seo micge lyswen
swilce worms, gif he utyrnð þonne biþ þæt sar læsse.
 18.1.1. Wiþ þære lifre swile oððe aþundenesse, gif se
utgang forsitte, him is on fruman blod to forlætenne on ædre on þa
winestran healfe.
 18.1.2. Wyrc him þonne beþinge þus & sealfe, of ele &
rudan & dile & of merces sæde swa micel swa þe þince, seoð
eall mid þy ele & þonne mid hnescre wulle beþe mid þy wose lange
þa swiðran sidan & þonne oferlege mid wulle & besweþe fæste
ymb <foreign>III</foreign> niht.
 18.1.6. Wyrc him eft onlecgende sealfe & beren grytte geond
gotene mid wine & þonne gesodene & mid ecede & mid hunige eall
getrifulad & eft gesoden, lege on þone þiccestan clað oþðe on
fel, swiðe mid swa wearme & on þæt sar bind & hwilum teoh mid
glæse oþþe mid horne.
 18.1.10. Gif se utgang forsitte mid wyrtdrencum ateoh hine ut.
 18.1.10. Wyrc of wermode & of hirde wyrte & of rudan
sæde do aseowones huniges genoh to sele neahtnestigum cucler mæl.
 19.1.1. Tacn be aswollenre & gewundadre lifre, læcedomas
wiþ þon & be þære lifre aheardunge.
 19.1.2. Se þe bið gewundod þonne on þa lifre & gif he
ne biþ þon raþor gelacnod þonne becymð he on þa adle þe mon
wormse spiweþ.
 19.1.3. Gif se geswollena mon on þære lifre oððe se
aþundena swa aswollen gebit oþ þone fif & twentigeþan dæg swa se
swile ne bersteþ þonne onginð sio lifer heardian, gif hio gebyrst þonne
bið þær wind on þære lifre.
 19.1.6. Þære wunde tacn sindon, þonne sio wund geborsten
biþ þonne bið þurh þa wambe se utryne swilce blodig wæter &
biþ his neb read & aswollen & þonne þu him þine hand setest on
þa lifre þonne gefelþ he swiþe micel sar & biþ se man swiðe
mearo & of þære adle cymð ful oft wæter bolla.
 19.1.10. Wiþ geswollenum sare, on fruman mid onlegenum &
sealfum sceal mon lacnian, sio sceal beon of berenum gryttum on leage gesodenum
& of culfrena scearne geworht mid hunige & þonne alecge mon þa
sealfe on hatne clað oþþe fel oþþe cartan, besweþe mid þonne.
 19.1.14. Hnescað se swile sona & gebersteþ innan.
 19.1.14. Drince mulsa, þæt is gemilscede drincan, ælce
dæge & gate meoluc gesodene & wæter on þam sien gesodene gode
wyrta.
 20.1.1. Læcedomas wiþ þære lifre wunde þonne se swile
gewyrsmed tobyrst, nim gate meoluc swa wearme niwan amolcene, sele drincan.
 20.1.2. Do eac to drence nædran geworhte swa læcas cunnon
& þonne hie ælcra drincan willen drincan hie nemne wæter ær
gesoden of wyrtum, on wermode & on oþrum swelcum & swilca onlegena
swa we ær writon.
 20.1.5. Ac mon sceal ær mid wearmum springum & hate wætre
beþian & þwean þa stowe & on þam wætre sien gesodene laures
croppan & hirdewyrt, þæt is eorðgealla, & wermod.
 20.1.7. Mid þy þu þa saran stowa lange ærest beþe &
læt reocan on.
 20.1.8. Gif þonne sio wund swiðe rotige þære lifre oþ
þæt he þæt wursm of muðe hræce gewyrce him gemilscade drincan,
þæt is micel dæl bewylledes wæteres on huniges godum dæle, of
þam sceal beon þæt rot gelome adon þenden hit mon welð oþ
þæt þær nan ne sie, læt þonne colian & sele þonne
drincan.
 21.1.1. Her sint tacn aheardodre lifre, ge on þam læppum &
healocum & filmenum.
 21.1.2. Sio aheardung is on twa wisan gerad, oþer biþ on fruman
ær þon þe ænig oþer earfeþe on lifre becume, oþeru æfter
oþrum earfeþum þære lifre cymð, sio biþ butan sare & þonne
se man mete þigð þonne awyrpð he eft & onwendeþ his hiw &
hæfð ungewealdene wambe & þa micgean.
 21.1.5. & þonne þu ðine handa setst ufan on þa lifre
þonne beoð swa hefige swa stan & ne biþ sar.
 21.1.7. Gif þæt lange swa biþ þonne gehæfþ hit on
uneþelicne wæterbollan.
 21.1.8. Ealle þa blawunge & þa welmas þa þe beoþ
gehwær geond þone lichoman þa cumað of hatum blode & weallendum.
 21.1.9. Swa bið eac swilce on ðære lifre to ongitanne,
hwæþer sio hæto & sio ablawung sie on þære lifre selfre on
þam filmenum & on þam þingum þe ymbutan þa lifre beoþ, &
hwæþer hio sie on ðam liferbylum & læppum þe on þam
liferholum, & healcum þe on þam dælum bæm.
 21.1.13. Þonne se læce þæt ongit þonne mæg he þone
læcedom þe raðor findan.
 21.1.14. Þis synd þa tacn, gif sio ablawung sio hate biþ on
þære lifre ofrum oððe bylum þonne biþ þær micel aþundenes
& fefer mid sweopunga omena & stingende sar oþ þa wiþoban oð
ða eaxle, & hwosta & nearones breosta & mare hefignes þonne
sar.
 21.1.17. & þonne sio ablawung bið on þam filmenum &
on þam ædrum þe on & ymb þa lifre beoð þonne biþ þæt
sar scearpre þonne þæs welmes sar þe on þære lifre selfre beoð
& þu meaht be þon ongitan þæt sio adl biþ þære lifre
læppum & ofrum.
 21.1.20. Gif þonne sio lifre aheardung & sio adl & sio
ablawung biþ on þære lifre healcum & holocum gecenned þonne
þincþ him sona on fruman þæt sio wæte swiþor niþor gewite
þonne hio upstige & se mon geswogunga þrowað & modes
geswæþrunga, ne mæg him se lichoma batian ac he bið blac &
þynne & acolod & forþon ætfilð him wæterbolla.
 22.1.1. Wiþ þære gefelan heardnesse þære lifre, ðonne
is sio to beðianne mid hatan wætre on þam sien gesodene wyrta, wermod
& wildre magþan wyrttruman, fenogrecum hatte wyrt & eorð gealla.
 22.1.3. Þonne þa sien ealle gesodene beþe þonne mid miclum
spryngum þa saran stowe lange, forlæt swa <foreign>III</foreign> dagas.
 22.1.5. Wyrc þonne sealfe of hwætenum gryttum geworht oððe
of briwe of wermode & of wine & of aprotanean & of cymene & of
laures croppan, do huniges to þæt þu þyrfe, sele him þæt þry
dagas, oþre þrie sete him horn on oþþe glæs, teoh ut.
 22.1.8. Sel þu lacnast gif þu seoþest rudan on ele &
grenne wermod oððe drigne & hwit cwudu, þy ealle beþe, lege on
ufan, læt beon ealne dæg & eac fela daga þas þing sint to donne
& þam monnum synd to sellanne migole drincan.
 22.1.11. Þa wyrt petersilian & dile & merces sæd
oððe wyrttruman mid hunige sele þu him ælce dæge drincan, gif him
fefer ne sie yc þæt mid wine.
 22.1.13. Æfter þon oþre wyrtdrencas sculon siþþan
þæt geswel biþ gehweled & tobyrst & wyrð unsarre & niþer
gewit þurh ða wambe & se man mihð wormse, talaþ þæt he þonne
hal sie.
 22.1.15. Þonne beoþ him to sellanne swiþost þa migolan
drincan þætte eall þæt yfel þurh ða wambe & þurh þa
micgean weorðen aweg adon þy læs se mon weorþe þurh þone muþ
worms spiwende & hine huru wiþ bæð healde & wiþ grene
æpla.
 22.2.1. Gif þonne se swile & þæt worms upstihð to
þon þæt þe þince þæt hit mon sniþan mæge & ut
forlætan wyrc him þonne sealfe ærest of culfran scearne & of þam
gelica & ær mid spryngum beþe þa stowe mid þy wætre &
wyrtum þe we ær writon.
 22.2.4. Þonne þu ongite þæt þæt geswel hnescige &
swiþrige þonne hrin ðu him mid þy snid isene & snið lyt hwon
& listum þæt þæt blod mæge ut furþum þylæs þider in
yfel pohha gesige.
 22.2.6. Ne forlæt þu þæs blodes to fela on ænne siþ
þyles se seoca man to werig weorðe oððe swylte.
 22.2.8. Ac þonne þu hit tostinge oþþe sniþe þonne hafa
þe linenne wætlan gearone þæt þu þæt dolh sona mid forwriðe
& þonne þu hit eft ma lætan wille teoh þone wætlan of, læt
lytlum swa oþþæt hit adrugie.
 22.2.10. & þonne sio wund sie clæne geryme þonne
þæt þæt þyrel to nearo ne sie ac þu hie ælce dæge mid pipan
geond spæt & aþweah mid þam þingum, siþþan oslege þe þa
wunde clæsnien.
 22.2.13. Gif hio swiþor unsyfre weorpe clæsna mid hunige &
gelæt eft togædere.
 22.3.1. Eft þonne seo ungefelde aheardung þære lifre to
langsum wyrð þonne wyrcþ hio wæterbollan þone þe mon gelacnian ne
mæg.
 22.3.2. Ac mon sceal sona on fruman þa ær genemnedan
beþunga, ne drince he niwes naht & gif se lifersioca mon blodes to fela
hæbbe þonne sceal him mon ær eallum oþrum læcedomum blod lætan
of þam swiðran earme on þære niþerran ædre.
 22.3.5. Gif þa mon ne mæge eaþe geredian þonne sceal mon
on þære middel ædre blod lætan.
 22.3.7. Þa þe þæt ne doþ on micel earfeþum becumað.
 23.1.1. Hwæt him sie to forganne on liferadle, hwæt him sie
to healdanne, ge on læcedomum ge on mete, forþon is þearf micel þæt
mon nauþer ne sealfa ne baþu ne onlegena ær to nyde ær him mon blod
læte þam þe fela blodes hæþ.
 23.1.4. Æfter þon þe se lichoma sie þurh þa blodlæse
geclæsnad þæs mannes bileofa is to besceawianne.
 23.1.5. Ærest him is to sellanne þæt þone innoð stille
& smeþe, ne sie scearp ne to afor ne slitende ne swigene.
 23.1.6. Ælc broþ is to forganne forþon þe hit biþ
þindende & yfele wætan wyrcþ.
 23.1.7. Ægru sint to forganne forþonþe hira wæte bið
fæt & maran hæto wyrcð.
 23.1.8. Hlafes cruman gif hie beoþ ofþænde oþþe gesodene
sint to þicganne ac na to swiðe.
 23.1.9. Oþre wætan mete gearwa & cocnunga ealle sint to
forbeodanne & eal þa wætan þing & þa smerewigan &
osterhlafas & eall swete þing þe wyrcað aþundenesse.
 23.1.12. Ge, þa scearpan afran þing sint to fleonne forþon
þe þa sint fortynende þa innoþas & gesamnað þone swile &
unyþelice meltað for ðonne æppla ne win nis to sellanne forðon þe
hie habbað hatne bræþ.
 23.1.14. Þam is to þicganne unscearp win, eac sceal mon
oxumellis sellan þæt bið of ecede & of hunige geworht drenc
suþerne.
 23.1.16. & þonne onginð þære hæto welm wanian
swiþost þurh ða micgean & him is to sellanne lactucas & suþerne
popig inneweard.
 23.2.1. Tacn þæt se swile þwinan ne mæg ne utyrnan on
þære lifre, þæt se hæfð hefig sar on niþeweardre lifre
dælum emne swa he sie mid hwilcre hwega byrþenne gehefegod on þære
swiþran healfe & næfð he fefres hæto on þam dælum.
 23.2.4. Þam men sint to sellanne þa drincan & þa
læcedomas þa ðe we lærdon þæt mon dyde to þære ungefelan
heardnesse ongunnenre on þære lifre, gehnescige mid þy þæt
forsetene yfel.
 23.2.7. Gif hwa þone læcedom deþ to þe þa forsettan
þing ontyne & utteo ær þon ðe he þone forheardodan swile
gehnesce weneþ þæt he hit bete, gif þær aht bið læfed þæs
heardan ne bet he hit ac wyrt & adrigþ mid þy læcedome þa wætan
& wirð se swile swa heard swa stan & ne mæg hine mon gemeltan ne
gehnescian.
 24.1.1. Wyrtdrencas wið eallum liferadlum, wyrce mon to drencum
liferseocum mannum merces sæd, diles, wermodes, þy gemete þe læcas
cunnon gnid on wæter, sele drincan.
 24.1.3. Eft, costes & pipores dust & oþra wyrta þisum
gelica drince <foreign>III</foreign> dagas & licge on þa swiðran sidan healfe tid &
drince eft on æfenne.
 24.1.5. Healde hine þonne wiþ eced, wiþ bæþ, wiþ pisan
& beana & næpas & wiþ þa þing þe windigne æþm on
men wyrcen.
 24.1.6. Eft, cost fenumgrecum, pipor, haran tyrdlu, ealra emfela,
gebeat oþþe gegnid & asifte, gedo cucler fulne þæs on win, sele
drincan þam þe butan fefre sie.
 24.1.8. Þæm ðe fefer hæbbe, þæt is micel hæto
& hruð, sele þam on wearmum wætere, gelicge þonne on þa
swiþran sidan & alecge his swiþran hand him under heafod areahte healfe
tid.
 24.2.1. Eft, wyrtdrencas wiþ liferadle, clæfran seawes <foreign>II</foreign>
lytle bollan fulle mid lytle hunige gemengde, do wear fulne gehættes wines
to, sele drincan þry dagas.
 24.2.3. Gif hwæt yfles on wære bið se drenc lacnað.
 24.2.3. Eft, wildre mealwan seawes þry lytle bollan fullan
gemengde wiþ swilc tu wæteres sele drincan <foreign>IIII</foreign> dagas & gif him
hriðadl getenge bið þa todrifþ se wyrtdrenc.
 24.2.6. Eft win, cymen & hunig gegnid tosomne, sele drincan.
 24.2.6. Eft, ifig croppena on þam monðe gegaderod þe we
hatað ianuarius on læden & on englisc se æfterra geola fif &
<foreign>XX</foreign> & pipores eac swa, gegnid þonne mid þy selestan wine &
gehæte, sele þam seocan men neahtnestigum drincan.
 24.2.9. Læcedom wið liferadle eft, caules twigu oþþe
stelan mid þam croppum adrige clænlice, bærne to ahsan, geheald þa
ahsan & þonne þearf sie gedo þære ahsan cucler fulne mid <foreign>XI</foreign>
gegnidenra piporcorna on eald swiþe hluttor gehæt þonne, sele drincan
oþre siþe nigon corn, þriddan siðe seofon.
 24.2.14. Læcedom wiþ lifre adle eft, laures croppan &
pipores corna <foreign>XX</foreign> gegnid smale, gedo on bollan fulne ealdes wines & gemeng
togædere mid glowende isene, sele drincan & gelicge stille.
 24.3.1. Wiþ lifre adlum rudan sceafas þry gedo on wine croccan
& þry micle bollan fulle wæteres, oferwylle oþ þone þriddan
dæl & swete swiðe mid hunige & þonne eft oferwylle, sele
drincan.
 24.3.3. Eft, pintreowes þa grenan twigu ufeweard gegnid on
þæt seleste win, sele drincan.
 24.3.4. Eft, heorotes lungena mid þære þrotan asprindlad
& aþened & adriged on rece & þonne hie ful wel adrugode synd
gebryte & gegnid & þonne gesomna mid hunige, sele to etanne lifer
seocum men.
 24.3.7. Þæt is halwende læcedom.
 24.3.7. Gif lifer weaxe drince se man spiwolne drenc.
 24.3.8. Drince eft wucan æfter þon beon broð & nænige
oþre wætan, oþre wucan drince wermod on maxwyrte awyllede & nane
oþre wætan.
 24.3.10. & ealifer hatte wyrt awylle þa eac on maxwyrte
drince þriddan wucan & nanne oþerne wætan.
 24.3.11. Drince æfter speowolne drenc ane siþe.
 25.1.1. Her sint tacn sweotol be wambe coþum & adlum & hu
mon þa yfelan wætan þære wambe lacnian scyle.
 25.1.2. Þonne wambadl toweard sie þonne beoþ þa tacn, went
hie sio wamb & hryt & gefelð sar þonne se mon mete þigeð &
pungetunga & unlust metes, cneow hatiað, lendenu hefegiað &
togetteþ betweox sculdrum & eall lichoma sticcemælum hefegað &
latiað þa fet & þa liran þara lendena sariað.
 25.1.6. Þonne mon þas tacn ongite þonne is se æresta
læcedom dægfæsten þæt mon mid þy þa wambe clæsnige
þæt hio þy þe leohtre sie.
 25.1.8. Gif sio adl sie þonne git weaxende fæste <foreign>II</foreign> dagas
togædere gif him mægen gelæste.
 25.1.9. Gif he þæt ne mæge selle him mon leohtes hwæt
hwega to þicganne swa ægru beoð & ðon gelic.
 25.1.10. Sume to þære wambe clæsnunga seoþað netelan on
wætre & on wine & on ele, sume þære readan netlan twigu grene,
sume betan oþþe doccan on geswettum wine seoþað & sellað to
þicgenne & gif sio adl mare wyrð & se seoca man þæt mægen
hæfð þonne seoþan hie him strengran wyrta & doþ hwæt hwega
piper to.
 25.2.1. Sceawige mon georne hwilc se utgang sie, þe micel þe
lytel þe þær nan ne sie, leornige be þon se læce hu him þince
hwæt mon don scule.
 25.2.2. Gif þæt sie omihte wæte innan onburnenu tyhte hie
mon ut mid liþum mettum sincendum & ne læt inne gesittan on þam
lichoman & wyrð gegaderod omig wæte on þære wambe oððe on
þam smælþearme & næfð þonne utgang sio stow ac bið awyrded
sio stow & se maga onwent & tobrocen & þæt heafod aþruten
& sar & þa innoþas ablawene & hate fefras & micel þurst
& ealles lichoman adla weorþað aweahte.
 25.2.8. Sceal mon lacnian swilce adle gif he fefer næfð, mid
cu meolcum oððe gate swa nige molcene drince.
 25.2.9. Eac hylpð gif mon mid ea stanum onbærnedum oþþe
mid hatene isene þa meoluc gewyrð & selþ drincan.
 25.2.11. & gif þæt biþ geong man & þa tid
hæfð & mihte him mon sceal of earme blod swiþe lætan & ymb
<foreign>III</foreign> niht drince eft þa meoluc.
 26.1.1. Be wambe coþum & gif hio innan wund biþ hu þæt
mon ongitan mæge & gelacnian.
 26.1.2. Ærest gif hire bið on innan wund þonne biþ
þær sar & beotunga & gesceorf & þonne hie mete þicgeað
& drincað þonne wlatað hie & bið hiora muð ful &
hriðiað & hira utgang blodig & stincð yfele.
 26.1.4. Þam mannum sceal man sellan ægra to supanne, beren
bread, clæne niwe buteran & niwe beren mela oððe grytta togædre
gebriwed swa cocas cunnon, selle mon neahtnestigum.
 26.1.7. Eft, pysena seaw & wegbrædan menge mon wið aseowen
hunig, selle neahtnestigum.
 26.1.8. Eac wiþ þon do man gode sealfa, onlegena utan to, þa
þe þæt yfel ut teon, eaðmylte mettas & scir win & smeþe.
 27.1.1. Be wambe missenlicre gecyndo oððe þære misbyrdo,
hu þæt mon mæge ongitan.
 27.1.2. Þonne hio bið hatre gebyrdo & gecyndo þonne
mæg hire sona lytel drinca helpan.
 27.1.3. Gif he mara biþ se drinca sona biþ seo wamb gehefegod
& cloccet swa swa hit on cylle slecgete & gefihð drium mettum.
 27.1.4. Þonne sio wæte wamb ne þrowað seo þurst &
sio swiðe wætre gecyndo biþ, ne þrowað seo þurst ne hefignesse
metta & gefihð wætum mettum.
 27.1.6. Be hatre gecyndo wambe, sio wamb, seo þe bið hatre
gecyndo, sio melt mete wel, swiþost þa þe hearde beoð & uneað
mylte & gefihð wearmum mettum & drincum & ne biþ hire
gesceðed fram cealdum mettum mid gemete geþigdum.
 27.1.9. Seo þe bið wæterigre gecyndo sio hæfð gode
girnesse metes, hio næfð gode meltunge swiþost on þam mettum þe
uneaðe melte beoð, gefihð cealdum mettum.
 27.2.1. Be cealdre & wætre gecyndo wambe, sio wamb sio ðe
bið cealdre oððe wætre gecyndo oððe misbyrdo, him cymð
brægenes adl & ungewitfæstnes him bið & þonne sio fordrugade
gecyndo on þam sinum & on þam banum biþ þæt þa syn
forþyrrode þonne ne mæg mon þa gelacnian.
 27.2.4. Gif hio þonne biþ innor on þam flæscehtum stowum
mid syndrigum stowum & wætingum & mettum þæt mon mæg
gelacnian þenden of þære lifre sio blodsceawung geond get ealne þone
lichoman.
 27.2.7. Selest læcedom is to swilcum þingum þæt mon
gelome nyttige þices & þa wambe mid þy geslea þonne hio gewyrmedu
sie & baþu of ren wætere & nige molcen meoluc mid hunige
gesmeþed him deah.
 27.2.9. Baþige hine gelome on dæge & hwilum mid ele
smire.
 27.2.10. Him hylpð eac þæt him fæt cild æt slape &
þæt he þæt gedo neah his wambe simle.
 27.2.11. Him hylpð eac ofen bacen hlaf & scellehte fiscas on
wose & þone mete þe wel myltan wille.
 27.3.1. Be hatre & drigre wambe, gif sio wamb adlig bið hat
hwæthwega eac þære drignesse, þonne ne sceal he huniges onbitan ac
eald win wlæce mettas.
 27.3.3. Gif sio yfle wæte to micel sie þonne dugon him ceald
wæter & scearpe mettas butan hætu.
 27.3.4. Hwilum beoþ þa wætan on þære wambe filmenum,
þonne sceal men þæt wislice secean & wærlice clæsnan mid alwan
& mid swelcum utyrnendum drencum ateon ut þa horhehtan wætan,
þwæne mid þy ærest & þonne wyrce leohte spiwole drencas of
rædice swa þæt læcas cunnon.
 27.4.1. Be hæmedþingum, eallum þyrrum lichomum
hæmedþing ne dugon ac swiþost þyrrum & cealdum, ne dereþ hit
hatum & wætum wyrrest bið þam cealdan hatan swiþost þam ðe
hornadle habbað.
 27.4.3. Swelcum mannum deah þæt hie him geswinc angesecen
& hie selfe drencen butan baðe & mid smirenessum hie smerwan.
 27.4.5. Be cealdre gecyndo wambe, se þe cealdre gecyndo sie
nyttige se gemetlices yfeles swilce se þe drigre oððe wætre sie.
 27.4.6. Se þe hattre sie, sio gegadraþ oman, þa mon sceal,
gif hie niþer beoð, þurh þa wambe utsihtan mid wyrtdrence ut adon, gif
hie upstigen þurh spiwþan sceal mon aweg adon.
 28.1.1. Wiþ þon þe mannes þæt uferre hrif sie gefylled
mid yfelre wætan horhehtre, þæt þam mannum gelimpð þe on miclum
gedrince wel fedende mettas þicgeað oþþe spiwað & swiþust
æfter mete & him bið wlætta getenge, beoð geond blawene &
bið sio wamb aþened & hræctað gelome.
 28.1.4. Ðam monnum sceal sellan oxumelle mid rædice, þæt
is suþerne læcedom, & þonne spiwað hie sona þone þiccan horh
& him biþ sel.
 28.1.6. Gewyrc þe læcedom þus, of ecede & of hunige,
genim þæt seleste hunig, do ofer heorð, aseoþ þæt weax, &
þæt hrot of, gedo ðonne to þam hunige emfela ecedes þæs ne sie
swiþe afor ne swiðe swete, meng to gædere & do to fyre on croccan
ofer, wylle on godum gledum clænum & cwicum oþ þæt hit sie
gemenged þæt hit sie an & hæbbe huniges þicnesse & ne sie on
bergnesse to sweotol þæs ecedes afre scearpnes.
 28.1.12. Gif sio wamb biþ wundes full þonne cymð þæt of
wlacre wætan, sio cealde wæte wyrcþ saran.
 28.1.13. Wiþ þon sceal mon seoþan cymen on ele & merces
sæd & moran sæd & diles.
 28.1.14. Gif se cyle sie mara do þonne rudan & laures blede
& finoles sæd gesoden on ele.
 28.1.15. Gif þonne git sio adl egle gebringe inne þurh pipan
oððe horn swa læcas cunnan.
 28.1.16. Þonne deþ þæt þæt sar aweg.
 28.1.16. Gif þonne git sio adl egle do spatl to & gelauredne
ele, þæt is laures seaw oððe blostman gemenged, & eac oþru
þing gif þearf sie sece mon.
 29.1.1. Wiþ þon þe men mete untela melte & gecirre on
yfele wætan & scittan, þam monnum deah þæt hie spiwen.
 29.1.2. Gif him to uneaþe ne sie gegremme mid wyrtdrence þæt
he spiwe.
 29.1.3. Þæt he mid geswette wine gewyrce gif þæs
oferþearf sie ær mete þæt he spiwan mæge.
 29.1.4. Fleo þa mettas þa þe him dylsta & forbærnunga
& stiem on innan wyrcen & to hrædlice meltan, þicgen þa ðe god
seaw wyrcen & wambe hnescen.
 29.1.6. Hwilum him deah þæt him mon selle leohte wyrtdrencas
swilce swa bið wel getead alwe.
 29.1.7. Seo wæte wyrcþ, gif hie mon ne deþ aweg,
uneaþlacna adla, þæt is fot wærc, liþ wærc, lenden wærc &
oft strang fefer becymð on þa men þe þa adle habbað.
 30.1.1. Gif þu wille þæt þin wamb sie simle gesund þonne
scealt þu hire þus tilian gif þu wilt.
 30.1.2. Gesceawa ælce dæge þæt þin utgong & micge
sie gesundlic æfter rihte.
 30.1.3. Gif sio micge sie lytelu seoð merce & finul, wyrc god
broð, oððe seaw & oþra sweta wyrta.
 30.1.4. Gif se utgang sie læssa nim ða wyrt þe hatte on
suþerne terebintina, swa micel swa ele berge, sele þonne to reste gan
wille.
 30.1.6. Þas wyrta sindon eac betste to þon & eað
begeatra, bete & mealwe & brassica & þisum gelica gesodene
ætgædre mid geonge swines flæsce, þicge þæt broð, & eac
deah netle gesoden on wætre & geselt to þicganne, & eac ellenes
leaf & þæt broð on þa ilcan wisan.
 30.1.10. Sume alwan leaf sellað þonne mon wile slapan gan swelc
swa bið þreo beana ælce dæge to forswelganne & þisum gelice
drencas & swiðran gif þearf sie syndon to sellanne Swiðost on
foreweardne lencten ær þon sio yfele wæte, se þe on wintra gesomnad,
bið hie togeote geond oþera lima.
 30.1.14. Monige men þæs ne gymdon, ne ne gymað.
 30.1.14. Þonne becymð of þam yflum wætum, oððe sio
healfdeade adl oþþe fylle wærc oððe sio hwite riefþo þe mon on
suþerne lepra hæt oþðe tetra oþþe heafod hriefðo oþþe oman.
 30.1.16. Forþon sceal mon ær clæsnian þa yflan wætan
aweg ær þon þa yfelan cuman & geweaxen on wintra & þa limo
geond yrnen.
 30.1.18. Wiþ wambe coþe & sare, linsædes gegniden
oððe gebeaten bolla full & <foreign>II</foreign> scearpes ecedes, oferwylle
ætgædere, sele drincan neahtnestigum þam seocan men.
 30.1.20. Eft, lege dweorgedwostlan gecowene on þone nafolan, sona
gestilleþ.
 30.1.21. Eft, diles sædes lytelne gegnid on wæter, sele
drincan.
 30.1.22. Wiþ wambe coðe & wiþ inneforan sare, þonne for
miclum cele wamb sie ungewealden do ða þing to þe we be ufan writon.
 30.1.23. Gif þær þonne sie þæs hrifes wendung oððe
gesceorf genim þreo croppan laures bleda gegnid & cymenes &
petersilian syndrige cucleras fulle & pipores <foreign>XX</foreign> corna, gegnid eall
togædere & þrie filmenna on bridda wambum adrige, æfter ðon genim
wæter, gegnid dile on & þas þing gehæte, sele drincan oþ
þæt þæt sar gestilled sie.
 30.1.28. Wiþ þon ilcan genim hlaf geseoð on gate meolce,
soppige on suþerne.
 30.2.1. Wiþ wambe coþe seoð rudan on ele & þicge on
ele.
 30.2.1. Eft, wilde culfre on ecede & on wætre gesoden sele
to þicgenne.
 30.2.2. Wið wambe coðe, eft, laures leaf ceowe & þæt
seaw swelge & þa leaf lecge on his nafolan.
 30.2.3. Eft, heorotes mearh gemylt sele on hatum wætre drincan.
 30.2.4. To wambe gemetlicunge genim betan, adelf & ahrise, ne
þweah þu hie ac swa lange seoð on cetele & wylle oþ þæt hio
sie eal tosoden & þicge geurnen, do þonne lytel sealtes to &
huniges <foreign>V</foreign> cuclermæl, eles cuclermæl, sele bollan fulne.
 30.2.7. Eft, heafdehtes porres gesodenes syndrigne sele þicgean.
 30.2.8. Eft, þære readan netlan sæd on hlaf sele
þicgean.
 30.2.9. Eft, byrigbergena seaw selle drincan.
 30.2.9. Eft, plum bleda ete neahtnestig.
 30.2.10. Eft, elnes rinde gebeatene, þætte peningge wege, on
cealdes wætres bollan fullum sele drincan.
 31.1.1. Be wambe coþum & tacnum on roppe & on smæl
þearmum, sum cyn bið eac þære ilcan adle on þære wambe & on
þam roppe & smæl þearmum þe þis bið to tacne, þæt hie
þrowiað ormætne þurst & metes unlust & oft ut yrnað gemengde
utgange, hwilum heard hwilum hwit hwilum oft on dæge utgað & þonne
lytlum hwilum æne & þonne micel.
 31.1.5. Hwilum hie wel gelyst utgangan & him þa byrþenne
fram aweorpan & georne tilian ac ne magon nabbað þæt mægen
þære meltunge & dropeteð blod swa þon gelicost þe tobrocen
fæt.
 31.1.8. Be hiora hiwe & þam nafolan & þam rægereosan
& bæcþearme & neweseoþan & milte, scare, beoð æblæce
& eal se lichoma ascimod & yfel stenc nah his selfes geweald &
biþ þæt sar on ða swiðran sidan, healfe, on þa scare & þa
wambe swiþe genearwod, & eft fram þam nafolan oþ þone milte &
on þa winestran rægereosan & gecymð æt þam bæcþearme &
æt þam neweseoþan & þa lendenu beoð mid micle sare begyrdedu.
 31.1.13. Wenað unwise læcas þæt þæt sie lendenadl
oððe miltewærc ac hit ne bið swa.
 31.1.14. Lenden seoce men migað blode & sande, þonne þam
þe milte wærc bið þindeþ him se milt & biþ aheardod on þam
winestran dæle þære sidan.
 31.1.16. Þa wambseocan men þrowiað on þam bæcþearme
& on þam niþerran hrife & losað him sona sio stefn & cele
þrowað & slæp oþtogen & miht & tihð innan þone rop
& on þæt smæl þearme.
 32.1.1. Þisse adle fruman mon mæg yþelice gelacnian on þa
ilcan wisan þe þa utyrnendan & æfter uneð gif hio bið unwislice
to lange forlæten.
 32.1.2. On fruman mon sceal dæg oððe <foreign>II</foreign> togædere
gefæstan & beþan þa breost mid wine & mid ele & wyrcean
onlegena of rosan & berenum melwe wið win gemenged & on hunige
gesoden & mid ele on mortere gesamnod, lege ofer þa scare oþ þone
nafolan & ofer þa lendeno oþ þone bæcþearm & þær hit
sar sie.
 32.1.6. Læt him blod þus, sete glæs on oððe horn &
teo þæt blod ut & smere mid ele & bewreoh hine wearme forþon
þe cile biþ þære adle feond.
 32.1.8. Wyrc him sealfe þus wiþ wambe coþum, of cwicum swefle
& of blacum pipore & of ele, gnide mon smæle & menge togædere
& weax, ealra emfela, weaxes þeah læst.
 32.2.1. Gif sio adl sie to þon strang þæt þas læcedomas
ne onnime, gif se mon sie geong & strang læt him blod of innan earme
þære/ middel ædre.
 32.2.3. Wyrc þus sealfe & smire þa saran stowa, seoþ
rudan on ele, do petersilian to gif þu hæbbe & ricsa wyrttruman &
popig, siþþan eal gesoden sie do þonne weax on þæt ele þætte
þæt eall weorðe to hnescum weaxhlafe þæt hit sie hwæþre
swiþust geþuht sealf, smire þa stowa þæt hit sie sar mid þy
swiþost þone bæcþearm.
 32.2.7. Baþo wiþ wambe coþum, him of sealtum wætrum sint
to wyrcanne gif he þa næbbe selte mon hiora mettas.
 32.3.1. Wiþ wambe coþum eft, swines clawe gebærnde & to
duste gegnidene do on scearp win, sele drincan.
 32.3.2. Wið wambe coþe, gate lifer gebærnedu &
hwæthwega gegniden & on þa wambe aled.
 32.3.3. Him biþ þe bet.
 32.3.3. Wiþ wambe coþum eft, lacnung on þæt hrif to
sendanne genim garleaces þreo heafdu & grene rudan twa hand fulle &
eles <foreign>IIII</foreign> pund oððe swa þe þince, gebeat þæt leac & þa
rudan, gegnid togædere, awring oððe aseoh, do to þam ele clænre
buteran pund, hlutres pices fiftan healfe yntsan & clænes weaxes <foreign>III</foreign>
yntsan, gemenge eal togædre, do on glæs fæt, clæsna þonne
ærest þa wambe mid drences anfealddre ongeotunge.
 32.3.9. Gif þæt sar þonne mare sie do maran ele to, gemeng
þonne þa þing þe ic ær nemde, gewlece do on.
 32.3.10. Þas þing magon ge wiþ lenden ece, þonne mon sonde
mihð, ge wið roppes ge wið wambe & smæl þearmes adlum & ut
wærce ge wiþ magan adlum & clawunga & wiþ wifa tedrum gecyndum.
 32.4.1. Sum coþu is þære wambe þæt þone seocan monnan
lysteð utganges & ne mæg þonne he ute betyned bið.
 32.4.2. Wiþ þon sceal mon nædran æsmogu seoþan on ele
oððe on buteran oþþe on wine on tinum fæte & smire þa wambe
mid þy.
 32.4.4. Gif se utgang sie windig & wætrig & blodig
beþige mon þone bæcþearm on gongstole mid fenugreco &
merscmealwe.
 32.4.5. Sume mid pice & smicað & beþiað, sume of
rigenum melwe wyrceað briwas & cocnunga mid sealte, sume dweorgedwostlan
geceowað & lecgeað on þone nafolan.
 33.1.1. Be þære frecnan coþe þe se mon his utgang þurh
ðone muð him fram weorpe sceal aspiwan.
 33.1.2. He sceal oft bealcettan & eal se lichoma stincð
fule.
 33.1.3. Selle him mon dile gesodenne on ele oððe on wætre to
drincanne & hatne hlaf do on þone drincan.
 33.1.4. Þisse adle eac wiþstandeþ tosnidenre hreaþemuse
blod gesmiten on þæs seocan mannes wambe.
 33.2.1. Wið innoð wundum & wiþ smæl þearma sare, on
godne ele geswetne do þone suþernan wermod, þæt is, prutene &
oþerne wermod & seoþ, þicge þæt swa him eþost sie.
 33.2.3. Eft wiþ innoþ wundum, heorotes mearh gemylt on hatum
wætre, sele drincan.
 33.2.4. Wiþ tobrocenum innoþum & sarum, wildre mintan
dæl geclænsa wel swa micel swa mon mæge mid þrim fingrum geniman, do
finoles sædes to & merces cuclermæl, do eall togædere, gegnid
smæle, gedo þonne on þæs selestan wines <foreign>IIII</foreign> bollan fulle, hæte
þonne oþ þæt hit sie swa hat swa þin finger forberan mæge, sele
þonne drincan, do swa þry dagas.
 33.2.9. Wið tobrocenum innoðum, cellendres sæd wel gegniden
& lytel sealtes gedo on scearp win, gedo on & gewyrme mid hate glowende
isene, sele drincan.
 33.2.11. Wiþ fortogenesse innan, heorotes horn gebærned to
ahsan, gegniden on mortere & þonne asift & mid hunige gewealcen to
snædum, sele neahtnestigum to þicganne.
 33.2.13. Eft nim þa betan þe gehwær weaxað, geseoð on
wætres godum dæle, sele þonne drincan <foreign>II</foreign> gode bollan fulle, scilde
hine wiþ cyle.
 33.3.1. Be latre meltunge innan nim gearwan drince on ecede.
 33.3.1. Þæt deah eac wið eallum blædran adlum.
 33.3.2. Be latre meltunge innan, rudan sædes <foreign>VIIII</foreign> cyrnelu
gegnidene, <foreign>III</foreign> bollan fulle, gedo þa on ecedes sester fulne, oferwylle,
sele þonne drincan on sume rawe nigon dagon.
 33.3.4. Be latre meltunge nim þære readan netlan swa micel swa
mid twam handum mæge befon, seoþe on sester fullum wætres, drinc neaht
nestig.
 33.3.6. Ræd bið gif he nimð mealwan mid hire ciþum,
seoþe on wætere, sele drincan.
 33.3.7. Þa þe þissa læcedoma ne gimað on þisse adle
þonne becymð him on wæterbolla, lifer wærc & miltes sar oþþe
geswel, micgean forhæfdnis wambe ablawung, lenden wærc, on þære
blædran stanas weaxað & sond.
 34.1.1. Be þæs monnes mihtum sceal mon þa læcedomas
sellan þe þonne gefoge synd heafde & heortan, wambe & blædran
& hu geares hit sie.
 34.1.2. Se þe ne besceawað þis se him sceþeð swiþor
þonne he hine bete.
 34.1.3. Se sceal nyttian gerosodes eles, ecedes & wines &
mintan leaf gegniden on hunig & þa unsmeþan tungan mid þy gnidan
& smirewan.
 34.2.1. Wiþ latre meltunge, olisatrum hatte wyrt, seo deah to
drincanne.
 34.2.2. Eft, wyl on wætre lilian wyrttruman, sele to drincanne.
 34.2.2. Gif wamb forweaxe on men, finol, cost, elehtre,
attorlaþe, cerlices sæd, wyrm melo on ealað sele drincan.
 34.2.4. Gif mon forwundod sie & wið breost wærce curmealle
& dile wyl on ealoð.
 34.2.5. Eft, grene rudan lytlum oððe on hunige þige.
 34.2.5. Gif mon sie forblawen, sæ winewinclan gebærnde &
gegnidene gemeng wiþ æges þæt hwite, smire mid.
 34.2.7. Wiþ wambe gicþan dweorgedwostlan weorp on weallende
wæter, læt socian on lange oþ þæt mon mæge drincan þæt
wæter.
 34.2.8. Wiþ wambe wyrmum nim þa miclan sinfullan, wring
þæt seaw of feower lytle bollan fulle on wines anum bollan fullum swa
miclum, sele drincan, þæt deah wiþ wambe wyrmum.
 35.1.1. Be cilda wambum & oferfylle & gif him mete tela ne
mylte & gif him swat ofga & stince fule, þonne mon þæt ongite
þonne ne sceal him mon anne mete gebeodan ac missenlice þæt seo niownes
þara metta mæge him gode beon.
 35.1.4. Gif hwa ofer gemet þigþ mete þæs mon tilað þe
eaðelicor þe mon raþor gedo þæt he spiwe & gelær sie.
 35.1.5. Gif his mon getilað æt þære yfelan wætan him
becumað on missenlica adla, breostwærc, sweorcoþu, cealfadl, heafdes
hrifþo, healsgund, cyrnelu uneaðlacnu & þam gelic.
 35.1.7. Gif hi for þisum ne mægen slapan ðonne sceal him mon
sellan hat wæter drincan þonne, stilð þæt gesceorf innan &
clæsnað þa wambe.
 35.1.9. Nyttigen baþes medmiclum & mete þicgen & mid
wætre gemengedne drincan þicgen.
 36.1.1. Be milte wærce & þæt he bið on þære
winestran sidan & tacn þære adle, hu hiwlease hie beoð & dolh
uneaðlacno, þa men beoð mægre & unrote, blace on onsyne þeah
þe hie ær fætte wæron & beoð hiderwearde & wamb
ungewealden & unyþe micge biþ hal ac hio biþ sweartre & grenre
& blacre þonne hire riht sie & fnæstiað swiþe beoþ
fortogene.
 36.1.5. Gif sio adl biþ to langsum becymeþ þonne on
wæterbollan, ne mæg hine mon þonne gelacnian, tunge ungewealden &
unsmeþe & þa dolh beoþ uneaðlacnu þa þe on lichoman beoð
& hie beoð on þa winstran sidan mid ece geswencede & on ðone
lið þæra eaxla betweox gesculdrum biþ micel ece & on þam
gehweorfe þara bana on þam sweoran, habbað eac lirehte fet, cneow
truciað.
 36.1.10. Hu se milte bið emlang & gædertenge þære
wambe, hæfð þynne filmene, sio hæfð fætte & þicce ædra
& sio filmen biþ þeccende & wreonde þa wambe & þa
innofaran/ & þa wyrmð & is aþened on þone winestran
neweseoþan & is mid sinehtum limum gehæfd & is on oðre healfe
brad, gehrineð þære sidan, on oðre is ðam innoðe getang.
 36.1.15. Be hleahtre þe of milte cymð, sume secgaþ þæt
se milte ðam sinum þeowige & þætte se milte on sumum dælum
þam monnum adeadige oþþe of sie & þæt hi forþon hlyhhan
mægen.
 36.1.17. Soþlice on þa ilcan wisan þe oþer limo þrowiað
untrumnessa se milte þrowað on þa ilcan wisan.
 36.1.18. Of cele ungemetlicum, of hæto & of drignesse, of
micelre yfelre wætan forþon wixþ se milte ofer gesceap & wonað
& heardað & swiþost of cele & of ungemetlicre wætan.
 36.1.21. Þonne cumað þa oftost of mettum & of cealdum
drincan swa swa sindon cealde ostran & æpla & missenlice wyrta
swiþost on sumera þonne þa mon þigð.
 36.1.23. Bæþ him egleð swiðost æfter mete &
hæmed þing on oferfyllo.
 36.1.24. Sio ungemetlice hæto þæs miltes cymð of
feferadlum & of feferes swolle & on yldo for blode.
 36.1.25. Bið aþened se milte & aþunden mid geswelle &
eac hat lyft & swolga bringað adle on ðam milte þonne se mon wyrð
to swiþe forhæt.
 36.1.27. Swa bið eac on wintra for cyle & for þara wedra
missenlicnesse þæt se milte wyrð gelefed.
 36.1.28. Þæt magon wise men ongitan hwanan sio adl cume be
misgewiderum & of metta & of drincena þiginge & þurh þas
þing þa yfelan wætan & windigo þing beoþ acenned on þam milte
& adla weaxaþ.
 37.1.1. Hu mon scyle þone monnan, innan & utan, lacnian mid
hatum & cealdum, innan mid lactucan & clatan & cucurbitan, drince
on wine, baþige hine on swetum wætre, utan, he is to lacnianne mid
gerosode ele & to smirwanne & onlegena geworhte of wine & winbergum
& oft of butran & of niwum weaxe & of ysopo & of ele onlegen
geworht, meng wiþ gose smeru oððe swines rysle & wið recels &
mintan & þonne he hine baþige smire mid ele meng wið croh.
 37.1.7. Mettas him beoð nytte þa þe god blod wyrceað swa
swa sint scilfixas finihte & ham & wilda hænna & ealle þa
fugelas þe on dunum libbað & pipiones, þæt beoð culfrena
briddas, & healfeald swin & gate flæsc & pysena seaw mid hunige
hwæthwega gepiperod.
 37.1.10. & eal ðas wætan þing breostum & innoþum
ne dugon ne þæt win is to þicgenne þætte hæteþ &
wæteþ þone innoþ.
 38.1.1. Hu man sceal þa wætan & þa wonsceaftan utan
lacnian mid afrum sealfum, pic & hlutor eced & gerosodne ele meng
tosomne, lege utan on.
 38.1.3. Wiþ þam wætan yfle þæs miltes nim syndrig sealt
oððe wið weaxhlaf sealfe gemeng & gewermed & on blædran
gedon.
 38.1.4. Þæt lacnað þone milte.
 38.1.4. Eft, nim sealt & weax & eced, meng togædre,
þæt deah.
 38.1.5. Nim eft fifleafan wyrttruman & drige wegbrædan &
gebærned sealt, ealra emfela, wese mid ecede & gesomna, do drige pic to
& weax & ele, meng eal togædere, do on.
 38.1.7. Ne bið þæt an þæt þæt drige þa wætan
ac þa aheardodan swilas þa ðe cumað of þiccum wætum slipegrum bet
& þwænð.
 38.1.9. Wiþ slipegrum wætum þæs miltes nim acorfenes
sealtes þæt wæter þe þær of gæþ, meng wið þa ær
gemengnedan þing.
 39.1.1. Wiþ windigre aþundenesse þæs miltes for æppla
& hnuta & pysena æte, rop & smælþearme, wambe &
inneforan & magan þa geond blawað, wiþ þon deah pipor & cymen
& hunig & sealt, menge togædere.
 39.1.3. Wiþ sogoþan & seadan & geohsan þe of milte
cymð, gitte hatte suþerne wyrt, sio is god on hlafe to þicgenne, &
merces sæd & cellendran & petersilian on hlaf becneden oþþe on
win gegniden.
 39.1.6. & eac þæt deah wiþ ablawunge þæs miltes.
 39.1.6. Gif þonne sio aþindung þæs windes semninga cymð
þonne ne magon þas þing helpan for þon ðe þæt wile wendan on
wæterbollan.
 39.1.8. Gif mon to þam þa wyrmendan þing deþ þonne ycþ
mon þa adle.
 39.2.1. Wiþ milte seocum men, him mon sceal sellan eced on þam
suþernan læcedome þe hatte oxumelle þe we writon wiþ þære
healfdeadan adle & blædran adle.
 39.2.3. Nim laures rinde & drige mintan & pipor & rudan
sæd, cost & hunan & centaurian, þæt is hyrdewyrt oðre naman
eorþgealla, swiþust þære seaw, do þas wyrta on þone ær nemdan
læcedom on þæt wos.
 39.2.5. Þu meaht geseon æt þam ær genemdan adlum hu þu
ðone oxumelle wyrcean scealt.
 39.2.6. Aleres rinde seoþ on wætre oþ þæt þæs
wætres sie þriddan dæl unbewelled & sele þonne þæs godne
ceac fulne to drincanne on þry siþas, læt simle dægþerne
betweonum.
 39.2.9. Þis ilce deah lendenseocum men.
 39.2.9. Eft, þæs blacan ifiges croppan ærest þreo, eft
<foreign>V</foreign>, þonne <foreign>VII</foreign>, þonne nigon, þonne <foreign>XI</foreign>, þonne <foreign>XIII</foreign>, þonne <foreign>XV</foreign>,
þonne seofantyne, þonne nigantyne, þonne <foreign>XXI</foreign>, sele swa æfter dagum
drincan on wine.
 39.2.12. Gif se man hæbbe eac fefer sele þu þa cyrnlu
þæs eorþifiges on hatum wætre drincan.
 39.2.13. Þis ilce deah wiþ lendenseocum men.
 39.2.13. Eft, eorðgeallan on wine gesodenne sele drincan.
 39.2.14. Eft, betonican wyl on wine, sele drincan.
 39.2.15. Sealf & onlegen wið milte wærce, wyrc of hunige
& of ecede, do melu & linsæd to & beres grytta, merces sæd,
lege on & smire mid þys.
 39.2.16. Do eac driges wermodes blostman to.
 40.1.1. Eft, þonne se milte ablawen wyrð sona he wile aheardian
& biþ þonne uneaþlæcne þonne þæt blod aheardað on þam
ædrum þæs miltes.
 40.1.2. Lacna hine þonne mid þam ær genemdan wyrtum, meng
þa godan wyrta wið oxumelli, þonne suþernan eceddrenc, ðe we ær
writon.
 40.1.4. Þa lacniað þone milte & aweg adoð þæt
þicce & lifrige blod & þa yfelan wætan, næs þurh ða
micgean ane ac eac þurh oþerne utgang.
 40.1.6. Hirdewyrt seo læsse lege gebeatene utan, nim eac
clæfran wyrttruman, do on eced & gate tyrdlu, wyrc þonne to sealfe
& beren melo do þærto, sele him þis eac on wine drincan.
 41.1.1. Wiþ þære heardnesse & sare þæs miltes,
swines blædran nim swa niwe, gefyl mid scearpe ecede, alege ofer ða
heardnesse þæs miltes, besweþe þonne þæt hio aweg ne glide ac sy
þreo niht þæron fæste gebunden, æfter þon onbind.
 41.1.4. Þonne findest þu, gif hit tela bið, þa blædran
gelære & þæt hearde tohnesced & þæt sar gestilled.
 41.1.5. Eft, genim ifies leaf, seoð on ecede & oferwylle on
þam selfan ecede sifeþan, do þonne on blædran, bind on þæt sar.
 41.1.7. Sele þonne æfter wyrtdrenc sona þus geworhtne, wiþ
heardnesse miltes, genim eorðgeallan, gebeat oþþe gegnid to duste swa swa
þreo cucler mæl sien oððe ma, do safinan dustes to cucler mæl
þreo, & weallendes pices dustes þreo cuclermæl, asifte eall, sele
þonne on wine neahtnestigum to drincanne cucler fulne, gif he sie eac on
fefre sele him on hatum wætre gewlecedum þa wyrta drincan þy læs
þæt pic ofstande mid þy oþre duste.
 41.2.1. Eft, to milte seocum men & wiþ eallum inadlum, eced
wiþ glædenan gemenged, wyrc þus, glædenan rinde lytelra gedo þreo
pund on glæs fæt wel micel, gedo þonne þæs scearpestan wines to
<foreign>V</foreign> sestras, asete þonne on hate sunnan on sumera þonne þa hatostan weder
synd & þa sciran dagas hwitan þe we gewritene habbað þæt hit
sipige & socige <foreign>IIII</foreign> dagas oþþe ma.
 41.2.6. Siþþan þæs ecedes sele þu milte seocum men
cucler fulne & sona gif him æfter þam drincan for þon þe þæt
is swiþe strang þam þe þæt nawa ær þigde.
 41.2.8. Þonne deah þis wiþ hunige geyced, ge wið milte adle
ge wiþ magan ge wið hrean ge wiþ þon þe mon blode spiwe ge wiþ
eallum innan adlum.
 41.2.9. Eac þon riefþo & gicþa son aweg deþ.
 41.3.1. Þes læcedom deah ge wiþ hriefðo & gicþan,
wyrc of ecede weaxsealfe, genim þæs ecedes <foreign>V</foreign> cuclermæl, do on niwne
croccan, do eles bollan fulne to, seoð ætsomne, scead niwes swefles fif
cuclermæl & lytel weaxes, ofer wylle eft oþ þæt þæt eced sie
forweallen, do þonne of fyre & hrere & siþþan smire mid þy þa
hriefþo & þone gicðan.
 42.1.1. Gif omihte blod & yfel wæte on þam milte sie
þindende þonne sceal him mon blod þus lætan.
 42.1.2. Gif þe þince þæt þu oþerne maran læcedom
don ne durre for unmihte þæs mannes oððe for unmeltunge oþþe for
ylde oþþe for giogoðe oþþe for ungewiderum oþþe for utsihtan
gebid þonne oþ þæt þu mæge oððe dyrre.
 42.1.5. Gif hæto oþþe meht ne wyrne læt him blod on þam
winestran earme of þære uferran ædre, gif þu þa findan ne mæge
læt of þære midmestan ædre, gif þu þa findan ne mæge læt
of þære heafod ædre.
 42.1.7. Þonne gif mon þa findan ne mæge læt of þære
winestran handa neah þam lytlan fingre of ædre, Gif hit swiðe read sie
oþþe won þonne bið hit þy þe swiþor to lætanne, gif hit
clæne oþþe hluttor sie læt þy þe læsse.
 42.1.10. Is hwæþere swa to lætanne swa þæt liflice
mægen ne aspringe.
 43.1.1. Þus him mon sceal þus mettas sellan on þære adle,
geseawe pysan & hlaf on hatum wætere & oxumelle, þe we writon
ær beforan wiþ blædran adle, suþerne eceddrenc, merce on wætre
gesoden & swilca wyrta & migole drincan & þynne win him is to
sellanne wel scir.
 43.1.4. Þæt bet þæt mægen þæs miltes.
 43.1.5. & scellihte fiscas him sint to þicgenne & fuglas
þa þe on fennum ne sien.
 43.1.6. Þis him is to forganne, ne þicgen hie fenfixas ne
sæfixas þa þe habbað heard flæsc & þicgen hie þa ær
genemdan mettas, ostran & winewinclan ne þa mettas þa þe ablawan
monnan magan ne hriþeres flæsc ne swines ne sceapes ne þicgean hie ne
gate ne ticcenes ne drince þicce win ne mete ne to swiðe hatne ne eac to
cealdne.
 43.1.10. Eft, blod bið god to lætanne on foran lenctene of
þam winstran earme.
 44.1.1. Eft, læcedom se þæt yfel ut tihð of þam milte
& se deah to manegum oþrum adlum, genim grene rudan ane dæge ær,
gesomna & medmicel pipores, oþer swilc cymenes oððe ma, do þæt
cymen ane dæge ær oððe twam oþþe þrim on eced, adrige &
agnid to duste ealle þas wyrta, menge wið hunig asiwen, gedo þonne on
glæsene ampullan & sele þonne cucler fulne.
 44.1.5. Þes deah wiþ magan ablawunge & innoþa, hnesceþ
þa wambe, þynnað þa oman bitre hræcetunge, aweg deþ &
breostcoþe & sidwærce & liferadle & lendenwærce &
miltewærce, eal þæt liht.
 45.1.1. Læcedomas & swið drenc wiþ aswollenum milte,
acele ðu wealhat isen þonne hit furþum sie of fyre atogen, on wine
oþþe on ecede sele þæt drincan.
 45.1.3. Þæt þu meaht eac sellan þam þe habbaþ heardne
lichoman.
 45.1.3. Ne sceal mon hwæþere þisne drincan sellan on
foreweardne þone ece & þa adle ac ymb fela nihta.
 46.1.1. Her sindon læcedomas wiþ æghwæþerre sidan sare
& tacn hu sio adl toweard sie & hu þæt mon ongitan mæge &
hu hiora mon tilian scyle.
 46.1.2. Þas læcedomas sceal mon don wiþ sidan sare &
þis sindon þære adle tacn gelic lungenadle tacnum & liferwærces
tacnum.
 46.1.4. Þa men beoþ mid hriþingum swiþe strangum wæcede
& micel sar on bam sidum.
 46.1.5. Hwilum cnysseþ þæt sar on þa rib, hwilum ofer
ealle sidan biþ þæt sar, hwilum becymð on þa weoþoban & eft
ymb lytel ge þa gesculdru ge eft þone neweseoþan þæt sar gret &
hwosað gelome, hwilum blode hræcaþ, singale wæccean þrowiað,
tunge bið drige, ne magon gelicgean on þære winestran sidan gif on
þære swiðran þæt sar bið ne magon eac eft on þa swiðran gif
on þa winstran þæt sar biþ, gefelað þæt þa innoþas hi
wendaþ mid hiora hefignesse & on þa sidan feallað þe he on
licgeað.
 46.1.12. Ær þære adle þas tacn beoþ.
 46.1.12. Biþ eac geond fingras cele & cneowa unmeht, eagan
readiað reod & beoþ heow & famig utgang, micge ageolwod & lytel
biþ þæs innoþes meltung & ædra clæppetung, eþung bið
sarlic, gehnycned neb & þara breosta biþ deawig wætung swa swa sie
geswat, modes elhygd, ceolan hristung & hreoung hlydende swiþust innan
wistlað of þam dæle þe þæt sar, bið hlinunge & hligiunge
wið wiþersæc.
 46.1.18. Gif þas tacn lange wuniað þonne biþ seo adl to
frecenlico & ne mæg him mon getilian.
 46.1.19. Ahsa hwæþre þone mannan þe þis þrowað
hwæþer he æfre wære slegen on þa sidan oððe gestungen oþþe
hwæþer he lenge ær afeolle oððe gebrocen wurde.
 46.1.21. Gif hit þæt wære þonne bið he þy
eaðlæcna.
 46.1.21. Gif hit biþ of cyle cumen oþþe of yfelre inwætan
hit bið þe uneaþlæcra.
 46.1.22. Gif he þonne biþ ær on þære lifre oþþe on
þam lungenum gesargod & þanan cymeð sio sidwærc þonne biþ
þæt swiðe frecne.
 46.1.24. Gif hit on þam milte biþ ær þonne biþ hit þy
eaþlacre.
 46.1.25. Gif he þonne biþ ær on þære lungene gewundod
& þanan cymð se sidwærc þonne biþ þæt swiðe frecne.
 46.1.26. Gif hit on þam milte bið ær þonne cymð þæt
sar on þa winstran sidan, ge, þa habbað hefige frecennesse, ahsa hine
hwæþer him se milte sar sie oððe hwæþer him sweorcoþu sie.
 46.1.28. Swa þu meaht ongitan þæt þære sidan sar cymð
of yfelre wætan & biþ swiðe frecne.
 46.1.30. Gif him se utgang forseten sie oððe gemigan ne
mæge, mid sineþre ondounge wyrtdrences þurh horn oððe pipan sio wamb
biþ to clænsianne.
 46.1.32. Frecne bið eac þonne þæs seocan mannes hraca
bið maniges hiwes & bleo.
 46.2.1. Be þisum tacnum þu meaht hwær se man to lacnianne
sie ongitan, hwær ne sie.
 46.2.2. Hwær mon unsofte getilað on forewearde þa adle
þonne þæt sar ærest gestihð on þa sculdru & on þa breost.
 46.2.3. Sona sceal mon blod of ædre lætan.
 46.2.4. Gif þæt sar gewunige on þam breostum anum oþþe
on þam uferan hrife oþþe on þam midhrife þonne sceal him mon
wyrtdrenc sellan & niman swete wæter mid ele gedon on swines blædran
& beþian þæt sar mid.
 47.1.1. Læcedomas þa þe þynnunge mægen hæbben &
smalunge, þam lichoman þa ða hæto medmicle oþþe strange þrowian
& hu him mon scyle swines blædran ondon.
 47.1.3. Genim hunan & weax & ele, gemenge oþþe gegnid
togædre, ealra emfela, þæt hit an sie, smire mid & do on clæþ,
lege on.
 47.1.4. Wiþ sare sidan eft, genim rudan leaf & laures
croppan, gebeat smæle & seoð on hunige, lege on clað oþþe on fel
þæt hit ealle þa sidan & þæt sar oferlicge, lege on &
beþe mid þy & belege æfter þære beþinge mid hatte wulle &
bind weaxhlaf on.
 47.1.8. Gif þæt sar þonne ne sie þe læsse teoh þonne
mid glæse on þa sculdru & scearpa þær hit sar sie swiþust &
screp þæt blod of swiðe.
 47.1.10. & gif hit þonne git swiþor sar sie ne do þu
þonne mid sealte þa blædran on ac on forewearde þa adle þenden
þæt sar læst sie.
 47.1.11. Rudan geseoð on ele oððe on wine & dile, smire
þa sidan mid þy neodlice & beþe mid hnescre wulle & mid þy ele
& do þonne þa blædran on, do wearm sealt to, do eac seofoþa on
sealt wæter, do on þa blædran, alege on þæt sar, do þis þreo
niht.
 48.1.1. Gif þas fultumas ne syn helpe læt blod þonne on
ædre of earme, næs on þa healfe þe þæt sar biþ & þa
wambe man sceal clænsian mid smeþe wyrtdrence.
 48.1.3. Eft, eoforswines cwead þæt mon fint on wuda gemylte on
wætre, aseoh, do on his drincan, oþþe drige, gemeng & gegnid on his
drincan.
 48.1.5. Þæt hælþ þære sidan sar.
 48.1.5. Eft, celendres sæd gegnid & seoþ on hunige oþ
þæt hit ðicce sie, genim þæs þonne on morgenne & on æfenne
þreo cuclermæl, sele to þicgenne.
 49.1.1. Læcedomas & weaxsealfa & scearpunga wiþ sidan
sare & hwæt him sie to þicganne.
 49.1.2. Eac þu scealt, þonne þu on þam sculdrum tyhst blod,
teon swiðe on þære sidan & ymb <foreign>III</foreign> niht scearpian & weax
sealfe & ele on lecgean & sellan drencas þa þu wite þæt wið
sid wærce scylen.
 49.1.4. Gif þe wyrt drenc ne limpe sele strangne.
 49.1.5. Leohte mettas þicge & geseaw broþu & geseawe
pysan & geslegen ægru & bread gebrocen on hat wæter winewinclan
adon of scellum mid pysum.
 50.1.1. Eft wiþ sidan sare betonican leaf geseoð on ele &
gebryte, alege on þa sidan.
 51.1.1. Heræfter sint lungenadla laðlicu tacn & hwanan sio
cume & hu mon læcedomas wiþ þon wyrcean scyle.
 51.1.2. Breost ablawen & sar þeoh & lira & him se
maga micla þindeþ & ban & fet fela swellende yfele swilas unfelende
& hine dreceþ þyrre hwostan & him on þam hwostan hwilum losað
sio stemn.
 51.1.5. Smire þone mannan mid ele & eac mid niwre wulle
beþe þa sidan & rib & betweox sculdrum hwene ær æfenne,
læt þonne on wesan.
 51.1.6. Æfter þon læt him blod of þam halan haþoliþan
in ofne þær him ne egle fyr.
 51.1.7. Gif þu him to fela lætst ne biþ him þonne feores
wen.
 51.1.8. Wyrc him briw of wealwyrte moran & of fleaþan wyrte
& hunan & dile sæd, seoþ þas on butran, sele etan colne on
morgen & on niht briw his mete wiþ ele & eal his drinca sie ceald.
 51.1.11. Manegum men lungen rotað.
 51.1.11. Ondrince he spiwles drences & fela henne ægru
geslea on an fæt swa hreaw, geþwere þonne & þicge & gemenge
ær wiþ fletan & nan oþer molcen þicge.
 51.1.13. Leoht drenc, genim gagellan, wyl on wyrte, læt þonne
hwon gestandan, do of þa gagellan, do þonne niwne gist on, bewreoh þonne
þæt hit ahebbe well, do þonne eolenan & wermod & betonican &
merce & antran, to sele drincan.
 51.2.1. Gewyrc beowyrt wiþ lungen wunde & banwyrt seo þe
hæbbe croppan, gecnua þa wyrta twa, wyl on butran.
 51.2.2. Drenc wið lungenadle, genim hindheoloþan leaf &
hindbergean & garclifan, heopbremles leaf, wyl on wyrte, læt drincan.
 51.3.1. Wiþ lungenadle, hindbergean leaf & hreodes spir,
reade hofan, bisceopwyrt, dolhrunan, neftan, on clænum wætre ealle þas
wyrta wylle & drince.
 51.3.3. Wiþ lungenadle wyrc sealfe on buteran & þige on
meolcum, nim brunewyrt, meodowyrt, bercrago, nefte, garclife.
 51.3.4. Wiþ lungenadle, brunewyrt, cneowholen, betonica,
wudumerce, sure, eoforfearn, acumba, garclife, twegen bremlas, uouelle, wad,
wyrc to drence & to sealfe.
 51.3.6. Genim eoforfearn, gecnuwa & awylle on butran, do þa
sealfe on awyllede gate meoluc & þicge on neaht nestig & on ufan
mete.
 51.3.8. Drenc wiþ drigre lungenne, holen rinde & <foreign>V</foreign> leafan,
dile & redic gecnua to duste & of geot mid ealoð, sele drincan
gelome.
 51.3.10. Eft, drenc, marubian & betonican, merce, rude,
surapuldre rinde, slah þorn winde, drince on ealað.
 51.3.11. Briw wiþ lungenadle, ontran, eolonan, marubian, wenwyrt
þa clifihtan, rude, merce, pipor, hunig.
 51.3.12. Wiþ drigre lungenne, of wealwyrte moran & of
fleoþan wyrte, hunan, diles sæd, seoþ on butran, sele etan colne on
morgenne & on niht & briw his mete wiþ ele.
 51.3.15. Eft, nim alres rinde, seoþ on wætre oþ þæt
þæs wæteres sie þriddan dæl onbewylled, sele þonne cælic
fulne to drincanne on þry siþas, læt simle dægþerne betweonum.
 51.3.17. Wiþ lungen wunde, þæs blacan ifiges croppena &
corna, ærest þreo on dæg, <foreign>V</foreign> on morgene, seofan þy þriddan
dæge, þonne nigon, þonne <foreign>XI</foreign>, þonne þreottyne, þonne fiftyne,
þonne seofontyne, þonne nigantyne, þonne <foreign>XXI</foreign>, sele swa æfter dagum
drincan on wine.
 51.3.20. Eft wiþ lungen wunde, betonican wyl on wine, sele
drincan.
 51.3.21. Wiþ þon ilcan genim mugcwyrt niþewearde &
brunewyrt, wyl on buteran.
 51.3.22. Wiþ lungenadle genim cwican & acrinde &
garclifan, gecnuwa togædere, bewylle þonne þriddan dæl on hwætene
wyrte, supe æfter amylte buteran.
 51.4.1. Eft, genim brune wyrt & bisceopwyrt, wudu merce, wudu
cerfillan, eofor fearn, hind hioloþe, acumba, attorlaþe, reade hofe &
mædere.
 51.4.2. Wiþ lungenadle, dolhrune & æferþe nioþoweard
& brune wyrt & reade hofe & reade netlan, awylle on hunige & on
cubuteran, sup on meolcum.
 51.4.4. Eft, genim rædices <foreign>III</foreign> snæda & brade leaces
gelice & spices <foreign>III</foreign>, do þæt <foreign>III</foreign> dagas oþþe nigon.
 52.1.1. To spiwdrence, <foreign>VI</foreign> corn alwan, <foreign>XXX</foreign> lybcorna & þa
greatan wyrt nioþowearde, hwerwe hatte, drige þa on sunnan, & ellen
rinde niþewearde, drige eac, & getrifula swiþe smæle, do healfne
bollan ealoð to & swete mid hunige, do hwon buteran & pipores hwon
& gehæte þæt ealu & do hwon sealtes to.
 52.1.5. Eft, wermod & eolonan, læsse, læt standan twa
niht on ealoþ, drince þonne.
 52.1.6. Eft, glædene, hofe, fleotwyrt, cnuwa on ealaþ &
geswet, drince þonne.
 52.1.7. Gif mon hine brece ofer gemet to spiwanne siþþan him
spiw drenc of sie genim fættes flæsces, sele twa snæda.
 52.1.8. Wece drenc, elene, þone læstan dæl þunges,
cammoc, wyl þæt on ealaþ, sele þæt lytlum supan þonne hit col sie
oþ þæt he spiwe.
 52.1.10. Þæt is hofe, niþeweard bescrepen & gecnuad
& ellen wyrttruman rinde, awæsc þa clæne & bescrepene, arend
þonne of þam wyrttruman & gecnua gotwoþan & wenwyrt, sio weaxeþ
on ealdum lande, geot þonne hluttor eala to, wylle swa swiþre medo gif
hebbe, bewreo & læt standan nihterne, aseoh bollan fulne, geswete
þonne mid hunige, aseoh þonne eft, bebinde þonne genoh wearme, læte
þonne standan neahterne.
 52.1.16. Drince þonne on morgen & hine wreo wearme & him
slæp beorge swiþe georne.
 52.1.17. Lange he mæg on þam wyrtum standan & þonne hine
mon drincan wille onhrere eft, wyrce þonne in þær bollan fulne swa he
ær worhte.
 52.1.18. Gif he sie to unswið gegnide he fiftig lyb corna,
geswete þonne.
 52.1.19. Wyrce swiðran gif he wille, adelfe þa greatan wyrt,
ascrep þa greatan rinde of, gecnuwa þonne smæle, geot þonne hluttor
eala on.
 52.1.21. Se drenc biþ swa selra swa þæt ealu selre biþ.
 52.1.22. Spiwedrenc, genim ellenrinde niþewearde & hamwyrte
& hundteontig lybcorna, gecnua swiþe wel, ealle þa wyrta do on ealo,
menge þonne, genim þonne wah mela hæsles oþþe alres, asift þonne
ful clæne, tela micle hand fulle do on gemang, læt neahterne standan,
ahlyttra swiþe wel, geswet mid hunige, gedrinc scenc fulne tela micelne.
 52.1.26. Gif se drenc nelle of, genim onred, selle on ealað
drincan scenc fulne wearmes, sona biþ sel.
 52.1.27. Wyrc spiwdrenc, genim lybcorn & pipor corn & hwit
cwuda & alwan, grind to duste þa wyrta swiþe, do on beor swa on win swa
on þeorfe meoluc gif þu þara oþerra nawþer næbbe.
 52.1.30. Gif þu on wine wyrce oþþe on meolce geswet mid
hunige, drince tela micelne scenc fulne.
 52.2.1. Spiwedrenc wyrc of beore, do cost to & alwan &
lybcorna fiftyne, þara oþera gelice.
 52.3.1. Spiwedrenc, hamwyrte <foreign>III</foreign> snæda & ellen rinde
berende gelice micel, <foreign>XXV</foreign> lybcorna, gegnid, do huniges swilce an snæd
sie, onete þonne mid cuclere, onsup hates wæteres oððe cealdes.
 52.3.3. Gif drenc of men nelle genim merce & cerfillan, seoþ
swiþe on wætre, do sealt to, drince þonne.
 52.3.4. Gif hine innan wærce genim niges ealað amber fulne, do
hand fulle hamwyrte on, læt on hebban drince oþ þæt þu spiwe, sting
þonne feþre on muð, teoh þa gellestran ut, drinc eft sona.
 52.4.1. Nim scamoniam þæt penig gewege & gegnid smæle
& hrer henne æg, swiðe sealt, do þa wyrt on, ne læt geyrnan
þæt æg ac sup.
 52.4.2. Wyrtdrenc, scamonian geceos þus, brec on tu, do hwon on
þine tungan, gif hio hwite oferbregdeþ swa meluc þonne hio biþ god,
gegnid, þonne on treowenum fæte, næs on nanum oþrum, mid sticcan
oþþe mid hæfte, do of þæt mon gegnidan ne mæge, þæt biþ
geurnen, do caulices on <foreign>II</foreign> dropan oððe þry oþþe eleleafes stelan
gewyl tosomne.
 52.4.7. Gif hio biþ god drenc bið on peninge, gif mætra
bið on oðrum healfum oððe on twam and gif ifel þrim ac ne ma.
 52.4.8. Spiwedrenc, hofan & onred & ellen rinde, gecnua to
somne, ellen læst, do þonne to <foreign>XXX</foreign> pipor corna, geswet mid hunige, sele
drincan.
 53.1.1. To leohtum drence, ælfþonan, gyþrifan, betonican,
þa clufyhtan wenwyrt, eoforþrotan, heah hioloþan, ealehtran, eolonan twa
snæda, clatan, wegbrædan, ontre, cropleac, to wætan healf halig
wæter, healf sie hluttor eala.
 53.1.4. To leohtum drence, bisceopwyrt elehtre, wermod, wulfes
camb, wyl on meolcum swiþe, awring þonne þurh clað, dryp ealo on
oððe win, sele supan.
 53.1.6. Leoht drenc, bisceopwyrt, ontre, eolone, marubie,
dweorgedwostle, merce, æscþrotu, betonica, heah hioloðe, hind hioloþe,
gagille, minte, dile, finul, cerfille, drince on ealuð geworhte.
 53.1.8. Unspiwol drenc, bisceopwyrt, wermod, attorlaðe, spring
wyrt, gyðrife, dweorgedwostle, finul, gebeaten pipor, gedo þa wyrta ealle
on an fæt, gedo þonne eald win hluttor on ðone drenc oððe swiðe
god medo, drince þonne þone drenc neahtnestig & swa betere him is swa
he oftor drince & ete þone briw þe her awriten is.
 53.1.13. Byrig eolonan, ompran, ontre, gotwoþe, hromgeallan,
gescadwyrt nioþowearde, gecnua þa wyrta, do sealt on, wyl on butran.
 53.1.14. Eft, unspiwol drenc, bisceopwyrt, gyþrife, spring wyrt,
<foreign>V</foreign> dagas drince ætsomne simle on morgne, forlæte oþre fife, <foreign>V</foreign>
drince.
 53.1.16. Leoht drenc, genim wermod & betonican &
hioloþan, læst, & hind hioloþan, do on eala.
 53.1.17. Stille drenc, betonican, eolone, wermod, ontre, hune,
elehtre, wenwyrt, gearwe, dweorgedwostle, attorlaðe, feldmoru.
 54.1.1. Wiþ instice genim aprotanan & attorlaðan,
bisceopwyrt þa suþernan, gehæte on beore & supe.
 54.1.2. Gif stice butan innoðe sie genim þonne þa readan
netlan & ealde sapan, gebeat tosomne & smire mid & beþe mid to
fyre.
 55.1.1. Drenc gif mon innan forhæfd sie, gecnua eolonan, wyl on
ealoð & betonican, wermod & þa clufihtan wenwyrt, sele drincan.
 55.1.2. Wiþ incoþe costes, godne dæl & finoles sædes
oþer swilc, gebeat smæle & gegnid to duste, genim þæs cucler
fulne, gedo on eald win oþþe cæren drince, þonne neahtnestig þry
dagas.
 55.2.1. Wiþ færcoþe, bisceopwyrt, wermod, betonica, redic,
merce, cost, rudan sæd, wyrc to drence.
 56.1.1. Gif mon ne mæge utgegan genim uman & eac gecrypte
hand fulle & medmicelne bollan fulne ealað, bewyl þrimme þæt ealo
on þære wyrte, drince þonne neahtnestig.
 56.1.3. Eft, gif mon syþ garleac on henne broþe & selð
drincan þonne to læt hio þæt sar.
 56.1.4. Eft, gate meoluc & eced seoþ ætgædere, sele
drincan.
 56.1.5. Eft, gate meoluc & hunig & sealt, sele drincan.
 56.1.5. Eft, wylle gearwan on hunige & on butran, ete þa wyrt
mid.
 56.2.1. Wiþ utwærce eft, efelastan ufewearde, wegbrædan,
ellenrinde, sealt on ealo gegniden.
 56.3.1. Tacn be utsihtan, ge on þam eferran hrife ge on þam
niþerran, þa adle mon mæg ongitan be þam utgange, hwilc se on onsyne
sie.
 56.3.2. Sum biþ þynne, sum mid þiccum wætum geond goten,
sum mid þæs innoþes & mid þara smæl þearma gebrocum gemenged,
sum swiðe gefylled mid wormse, sum swiðe blodig, sum cymð of þam
uferran hrife, sum of þam niþerran.
 56.3.5. Þam þe of þam uferran hrife cymð se utwærc þis
tacn bið, þæt se man sar gefelð æt his nafolan & on his
sculdrum hefig sar & þurst & unlust & þurh bæc þearm lytel
blod dropað.
 56.4.1. Sio utsihtadl cymð manegum ærest of to miclum utgange
& þonne lange hwile ne gymð mon þæs oþ þæt se innoþ
wyrð ge onburnen ge þurh þæt gewundod.
 56.4.3. Hwilum onginneð of þam midhrife, se is betweox
þære wambe & þære lifre, & þa seaw þa ðe beoð
gemengedu of mettum wiþ blod & wiþ oman geondgeotaþ þone innoþ
wyrceað yfelne utgang & for þære grimnesse þara omena ne mæg
beon gehæfd þy se mete ac beoþ somod þa innoþas bedrifen þonne
wyrð þæt to utwærce.
 56.4.7. Hu mon þa utyrnendan men scyle lacnian, þam mon sceal
sellan þa mettas þa ðe wambe nearwian & þam magan ne sceþþan,
caules seaw, hwilum pysena broþ & eced & por mid wegbrædan gesoden
& ealdne cyse gesodenne on gate meolce mid þy smerwe gate.
 56.4.10. Hwilum bræde þone cyse & drigne hlaf &
wæter þæt sie rose on gesoden, hwilum scearp win drince.
 56.4.12. Wyrc him onlegena to clame geworht, beren melo oþþe
hwæten mid hunige gesoden mid medmicle.
 64.1.1. Þætte oþerne healfne pening gewege, gegnid swiþe
smale, do þonne on hluttor æg & sele þam men to supanne.
 64.1.2. Hio is swiþe god eac on þas wisan wið hwostan &
wiþ springe, do þas wyrte on, he biþ sona hal.
 64.1.3. Þis is balzaman smyring wiþ eallum untrumnessum þe on
mannes lichoman biþ, wiþ fefre & wiþ scinlace & wið eallum
gedwolþinge.
 64.1.5. Eal swa same se petra oleum he is god andfeald to drincanne
wið innan tiedernesse & utan to smerwanne on wintres dæge for þon
þe he hæfð swiðe micle hæte, for ðy hine mon sceal drincan on
wintra & he is god gif hwam seo spræc oþfylð, nime þonne &
wyrce cristes mæl under his tungan & his an lytel swelge.
 64.1.10. Gif mon eac of his gewitte weorðe þonne nime he his
dæl & wyrce cristes mæl on ælcre lime, butan cruc on þam heafde
foran, se sceal on balzame beon & oþer on þam heafde ufan.
 64.2.1. Tyriaca is god drenc wiþ eallum innoð tydernessum &
se man se þe hine swa begæþ swa hit her on segð þonne mæg he him
miclum gehelpan.
 64.2.2. To þam dæge þe he wille hine drincan he sceal
fæstan oþ midne dæg & ne læte hine wind beblawan þy dæge.
 64.2.4. Ga him þonne on bæþ, sitte þær on oð þæt
he swæte.
 64.2.5. Nime þonne ane cuppan do an lytel wearmes wætres on
innan, nime þonne ane lytle snæd þæs tyriacan & gemenge wiþ
þæt wæter & seoh þurh þynne hrægl, drince þonne.
 64.2.7. & ga him þonne to his reste & bewreo hine wearme
& licge swa oþ he wel swæte.
 64.2.8. Arise þonne & sitte him up & scirpe hine &
þicge siþþan his mete to nones & beorge him georne wiþ þone wind
þæs dæges.
 64.2.10. Þonne gelyfe ic to gode þæt hit þam men miclum
gehelpe.
 64.3.1. Se hwita stan mæg wiþ stice & wiþ fleogendum
attre & wiþ eallum uncuþum brocum.
 64.3.2. Þu scealt hine scafan on wæter & drincan tela
micel & þære readan eorþan dæl scafe þær to & þa
stanas sint ealle swiðe gode of to drincanne wiþ eallum uncuþlicu
þing.
 64.3.4. Þonne þæt fyr of þam stane aslegen hit is god
wið ligetta & wið þunorrada & wið ælces cynnes gedwol þing
& gif mon on his wege biþ gedwolod slea him anne spearcan beforan biþ
he sona on rihtan.
 64.3.7. Þis eal het þus secgean ælfrede cyninge domne helias
patriarcha on gerusalem.
 65.1.1. Gif hors ofscoten sie nim þonne þæt seax þe
þæt hæfte sie fealo hryþeres horn & sien <foreign>III</foreign> ærene næglas
on, writ þonne þam horse on þam heafde foran cristes mæl & on
leoþa gehwilcum þe þu ætfeolan mæge.
 65.1.3. Nim þonne þæt winestre eare þurh sting swigende,
þis þu scealt don, genim ane girde, sleah on þæt bæc.
 65.1.5. Þonne biþ þæt hors hal.
 65.1.5. & awrit on þæs seaxes horne þas word,
<foreign>Benedicite omnia opera domini dominum</foreign>.
 65.1.6. Sy þæt ylfa þe him sie þis him mæg to bote.
 65.1.7. Wiþ utwærce, brembel þe sien begen endas on
eorþan, genim þone neowran wyrttruman, delf up, þwit nigon sponas on þa
winstran hand & sing þriwa, <foreign>miserere mei deus</foreign> & nigon siþum
<foreign>pater noster</foreign>, genim þonne mucgwyrt & efelastan, wyl þas þreo on
meolcum oþ þæt hy readian, supe þonne on neaht nestig gode blede fulle
hwile ær he oþerne mete þicge.
 65.1.12. Reste hine softe & wreo hine wearme.
 65.1.12. Gif ma þearf sie do eft swa, gif þu þonne git
þurfe do þriddan siþe, ne þearft þu oftor.
 65.1.13. Gif utgang forseten sie genim giðcornes leafa gode hand
fulle & þa ruwan wegbrædan nioþowearde & doccan þa þe
swimman wille, wyl þas þreo on ealdum ealað swiþe & do sealte
buteran on, wylle þicce læt drincan gode blede fulle hwile ær oðrum
mete & wreoh hine wearme & reste stille, do þus þriwa, ne þearf
oftor.
 65.2.1. Wiþ lungenadle læcedom dun tæhte, saluie, rude be
healfan þære saluian, fefer rugian emmicel þara twegea wyrta, þære
saluian þreo swelc dweorgedwostlan, hiere þe nu ealra wyrta fyrmest on
þa sealfe.
 65.2.3. Þe him þises læcedomes þears sie healde hine
georne wiþ geswet eala, drince hluttor eala & on þæs hluttran
ealað wyrte wylle geonge acrinde & drince.
 65.2.6. Wiþ utwærce genim unsmerigne healfne cyse, do
englisces huniges <foreign>III</foreign> snæda to, wylle on pannan oþ þæt hit brunige,
genim þonne geongre acrinde hand fulle & swa swigende æt ham gebring
& næfre in on þone mon, sceafe þæt grene on utan, wylle þa
sæp spone on cu meolce, geswete mid þrim snædum huniges, þone drenc
þicge þonne mid ðy cyse, æfter drence, <foreign>VII</foreign> niht eala forga &
meoloc þicge unsure.
 65.2.11. Wiþ unlybbum supe cu buteran <foreign>VIIII</foreign> morgnas, <foreign>III</foreign>
sopan, <foreign>VIII</foreign> morgnas cerfillan gemetlice on wine, þridda dæl wætres,
nime þonne hwerhwettan nioþowearde, gnid on wylisc ealo, swete mid hunige,
drince þære teoþan niht, to mete þone drenc on þreo þicge æt
þam þrim honcredum.
 65.3.1. Wiþ þære geolwan adle genim nioþowearde eolenan,
gedo þæt þu hæbbe on þan forman dæge, þonne þu hire ærest
bruce on morgen nim þreo snæda & þreo on niht & hire sculon beon
on hunig gesnæd & þy æfteran mergen <foreign>IIII</foreign> snæda & <foreign>IIII</foreign> on
niht & þriddan mergen <foreign>V</foreign> snæda & <foreign>V</foreign> on niht & þy feorþan
mergen <foreign>VI</foreign> & <foreign>VI</foreign> on niht.
 65.3.5. Þes drenc sceal wiþ þon ilcan, genim alexandrian
& grundeswelgean, cnua smale & do to drence on hluttrum ealað.
 65.3.6. Gif men sie færlice yfele wyrce <foreign>III</foreign> cristes mæl, an
on þære tungan, oþer on þam heafde, þridde on þam breostum.
 65.3.8. Sona bið sel.
 65.3.8. To gehealdanne lichoman hælo mid drihtnes gebede þis
is æþele læcedom, genim myrran & gegnid on win swilce sie tela
micel steap ful & þicge on niht nestig & eft þonne restan wille.
 65.3.11. Þæt gehealdeþ wundorlice lichoman hælo & hit
eac deah wiþ feondes costungum yflum.
 65.4.1. Þonne is eft se æþelesta læcedom to þon ilcan,
genim myrran & hwit recels & safinan & saluiam & wurman, &
þæs recelses & myrran sy mæst & þa oþre syn awegene, þara
sien emfela & ætsomne on mortere gegnide to duste, sette under weofod
þonne cristes tid sie & gesinge mon <foreign>III</foreign> mæssan ofer þa <foreign>III</foreign> dagas
on midne winter & æt stefanes tide & sancte Iohannes euangelista
& þa þry dagas þicge on wine on neaht nestig & þæt þær
to lafe sie þæs dustes hafa & geheald.
 65.4.7. Hit mæg wiþ eallum fær untrymnessum, ge wiþ fefre
ge wiþ lenctenadle ge wiþ atre ge wiþ yfelre lyfte.
 65.4.8. Gewritu eac secgeaþ se þe þone læcedom bega
þæt he hine mæge gehealdan <foreign>XII</foreign> monaþ wiþ ealra untrymnessa
frecenesse.
 65.5.1. Þonne eft wið gicþan, þæt eal se lichoma sy
clanes hiwes & glades & beorhtes, genim ele & ealdes wines
dræstan emfela, do on mortere, gemeng wel to somne & smire mid þy
þone lichoman on sunnan.
 65.5.3. Wið ælfe & wiþ uncuþum sidsan gnid myrran on
win & hwites recelses em micel & sceaf gagates dæl þæs stanes
on þæt win, drince <foreign>III</foreign> morgenas neaht nestig oþþe <foreign>VIIII</foreign> oþþe
<foreign>XII</foreign>.
 65.5.6. Wiþ londadle wyl wermod swa drigne, swa grenne swa þer
he hæbbe on oleo infirmorum oþ þæt þæs eles sie þriddan
dæl bewylled & smire mid þone lichoman ealne æt fyre & mæsse
preost sceal don þone læcedom gif man hæfþ.
 65.5.9. Wiþ gongel wæfran bite, smit on isen swat.
 65.5.9. Wiþ utsihte, mer geallan, blæc snegl, wyl on meolcum,
sup on æfenne & on morgenne.
 65.5.11. Heafod sealf, murre & alwe, libania, ealra gelice
fela, meng wiþ eced, smire mid þæt heafod.
 65.5.12. Wiþ þon ilcan, swefl & swegles æppel, murre
& æghwilces cynnes recels, nigon wyrta englisce, polleie, brembel,
æppel, elehtre, bisceopwyrt, finul, ruwe wegbræde, haran sprecel, sio
hare wyrt, liþ wyrt, ealra þissa emfela, oleum infirmorum, halig wæter,
halig sealt, oþer ele, smire þe mid þys ufan þonne þu hi gnide.
 66.1.1. Be þam stane þe gagates hatte is sæd þæt he
<foreign>VIII</foreign> mægen hæbbe.
 66.1.1. An is, þonne þunorrad biþ ne sceþeð þam men
þe þone stan mid him hæfð.
 66.1.2. Oþer mægen is, on swa hwilcum huse swa he biþ ne
mæg þær inne feond wesan.
 66.1.4. Þridde mægen is þæt nan attor þam men ne mæg
sceþþan þe þone stan mid him hafaþ.
 66.1.5. Feorþe mægen is þæt se man se þe þone laþan
feond on him deagollice hæfþ gif he þæs stanes gesceafenes hwilcne
dæl on wætan onfehð þonne biþ sona sweotol æteowod on him
þæt ær deagol mað.
 66.1.7. Fifte mægen is, se þe ænigre adle gedreht biþ gif
he þone stan on wætan þigeþ him biþ sona sel.
 66.1.9. Syxte mægen is þæt drycræft þam men, ne
dereþ se þe hine mid him hæfð.
 66.1.10. Seofoþe mægen is þæt se þe þone stan on
drince onfehð he hæfþ þe smeþran lichoman.
 66.1.11. Eahtoþe is þæs stanes mægen þæt nan
nædran cynnes bite þam sceþþan ne mæg þe þone stan on wætan
byrigþ.
 67.1.1. Pund eles gewihð <foreign>XII</foreign> penegum læsse þonne pund
wætres.
 67.1.1. & pund ealoð gewihð <foreign>VI</foreign> penegum mare þonne pund
wætres.
 67.1.2. & <foreign>I</foreign> pund wines geþihð <foreign>XV</foreign> penegum mare þonne
<foreign>I</foreign> pund wætres.
 67.1.3. & pund huniges gewihð <foreign>XXXIIII</foreign> penegum mare þonne
pund wætres.
 67.1.4. & <foreign>I</foreign> pund buteran gewihð <foreign>LXXX</foreign> penegum læsse
þonne pund wætres.
 67.1.5. & pund beores gewihð <foreign>XXII</foreign> penegum læsse þonne
pund wætres.
 67.1.5. & <foreign>I</foreign> pund melowes gewihð <foreign>CXV</foreign> penegum læsse
þonne pund wætres.
 67.1.6. & <foreign>I</foreign> pund beana gewihð <foreign>lV</foreign> penegum læsse þonne
pund wætres.
 67.1.7. & <foreign>XV</foreign> pund wætres gaþ to sestre.

END_TEXT
START_TEXT

Lch II (3 Head)<extent></extent>
B21.2.1.3.1.
Bald's Leechbook: Cockayne 1864-6, II, 300-04 (Bk III, Table of Contents).



 1. Wiþ heafod ece & wiþ ealdum heafod ece & wiþ
healfes heafdes ece.
 2. Wiþ aswollenum eagum & god eah sealf & wið miste on
eagan & wið flie & wið wyrmum on eagum & wiþ þæm gif
flæsc on eagum weaxe & gis on eagum weaxan reade sponge & gif eagan
tyren & sceade sealf to eagum & smeþe eah sealf.
 3. Wiþ earwærce & wiþ þæm gif wyrmas syn on earan
& god ear sealf.
 4. Wiþ toþ ece & gif teþ syn hole.
 5. Wiþ innan tobrocenum muðe.
 6. Wiþ ceocadle & wiþ ceolwærce.
 7. Wiþ heals wærce.
 8. Wiþ bite.
 9. Wiþ hwostan.
 10. Wiþ þam þe mon blode hræce.
 11. Wiþ seondum geallan.
 12. Wiþ þære geolwan adle.
 13. Wiþ breost wærce.
 14. Wiþ hwostan & wiþ lungenadle.
 15. Wiþ magan wærce & wiþ aþundenesse.
 16. Wið milt wærce.
 17. Wiþ linden wærce.
 18. Wiþ wambe wærce & rysel wærce.
 19. Wiþ blædder wærce.
 20. Wiþ þam gif man ne mæge gemigan & þam men þe
stanas weaxan on þære blædran.
 21. Wiþ þam gif men sie se utgang forseten.
 22. Wiþ utsihtadle drenc & briw.
 23. Wiþ þam wyrmum þe beoþ on mannes innoþe.
 24. Wiþ lið wærce.
 25. Wiþ weartum.
 26. Wið þam miclan lice smiring & bæþ & drenc
& briw.
 27. Wiþ singalum þurste untrumra manna.
 28. Wiþ innan fortoge & smæl þearma ece.
 29. Wiþ þam þe man sie mid fyre anum forbærned & wiþ
þam þe man sie mid wætan forbærned & wiþ sunbryne.
 30. Wiþ þeore drenc & eft wiþ þære & sceotendum
wenne & eft beþing wiþ þam gif þeor gewunige on anre stowe.
 31. Wiþ wenne sealf.
 32. Wiþ dolge sealf.
 33. Wiþ þam gif man sie ufan on heafod wund & sie ban
gebrocen & wiþ þam gif sio eaxl upstige & god dolhdrenc & gif
gebrocen ban sie on heafde & of nelle.
 34. Wiþ hundes slite & wiþ þon gif sinwe forcorfene &
wiþ þam gif sinwe sien gescruncene.
 35. Wiþ gongewifran bite.
 36. Wiþ cancre.
 37. Wiþ þam þe wif ne mæge bearn acennan & gif of wife
nelle gan æfter þam beorþre þæt gecyndelic sie & gif of wife
sie dead bearn & wiþ þam gif wif blede to swiþe æfter þam
beorþre.
 38. Wiþ þam þe wifum sie forstanden hira monað gecynd &
wiþ þam gif wife to swiþe offlowe sio monoþ gecynd.
 39. Wiþ smeagea wyrme smiring & anlegen & beþing &
sealf.
 40. Wiþ þam þe man sie monaþseoc.
 41. Wiþ ealle feondes costunga drenc & sealf, wiþ þon
ilcan & hu man scyle gewitseocne man lacnian & hu mon scyle wyrcean
spiwdrenc utyrnendum.
 42. Wiþ þam gif swiþdrenc on men gesittan & he nelle
utgan.
 43. Wiþ attres drence.
 44. Wiþ lusum.
 45. Wiþ þam gif þorn stinge mon on fot oððe hreod &
þonne nelle ofgan.
 46. Wiþ æsmælum & wiþ eallum eagna wærce.
 47. Wiþ lyft adle gif se muþ sie woh oþþe won læcedom
& beþing & bæþ sealf & leah & blodes læs.
 48. Wiþ ficadle drenc & beþing.
 49. Wiþ sculdor wærce & earma.
 50. Wiþ cneowa sare.
 51. Wiþ fota sare.
 52. Wiþ þam gif þu ne mæge blod dolg forwriþan.
 53. Wiþ þam gif meoloc sie gewerd.
 54. Wiþ niht gengean sealf.
 55. Wiþ þam gif men beo sio heafod panne gehlenced.
 56. Wið þam gif men nelle meltan his mete.
 57. Wiþ wif gemædlan.
 58. Wiþ feondes costunga.
 59. Wiþ þeor wenne gif he sie men on cneowe oþþe on oþrum
lime.
 60. Be þam hu mon scyle ear sealfe wyrcean.
 61. Wiþ ælfcynne sealf & wiþ niht gengan & þam
monnum þe deofol mid hæmð.
 62. Wiþ ælfadle læcedom & eft hu mon sceal on þa
wyrte singan ær hi mon nime & eft hu mon sceal þa wyrta don under
weofod & ofer singan & eft tacnu be þam hwæþer hit sie
ælfsogoþa & tacn hu þu ongitan meaht hwæþer hine mon mæg
gelacnian & drencas & gebedu wiþ ælcre feondes costunge.
 63. Tacnu hu þu meaht ongitan hwæþer mon sie on
wæterælfadle & læcedom wiþ þam & gealdor on to singanne
& þæt ilce mon mæg singan on wunda.
 64. Wið deofle liþe drenc & ungemynde & wiþ deofles
costunga.
 65. Wiþ þon gif mon sie gegymed & tacnu hwæþer he
libban mæge.
 66. Drenc wiþ þam gif þeor sie on men.
 67. Wiþ deofle seoce & wiþ deofle.
 68. Wiþ weden heorte leoht drenc.
 69. Wiþ þam gif men sie maga asurod & forþunden &
wiþ magan wærce & gif man biþ aþunden.
 70. Wiþ wambe wærce & wiþ magan wærce & wiþ
wambe heardnesse.
 71. Wiþ springe smiring & sealf.
 72. Wiþ attre drenc & smiring.
 73. Wiþ þære geolwan adle.
 74. Wiþ þam gif innelfe si ute.
 75. Wiþ ælcre innan untrymnesse & wiþ hefignesse &
wiþ hleorblæce.
 76. Be þam hu man scyle halige sealfe wyrcean.

END_TEXT
START_TEXT

Lch II (3)<extent></extent>
B21.2.1.3.2.
Bald's Leechbook: Cockayne 1864-6, II, 304-58 (Bk III).



 1.1.1. Wiþ þon þe mon on heafod ace genim nioþowearde
wrætte, do on readne wræd, binde þæt heafod mid.
 1.1.2. Wiþ þon ilcan nim senepes sæd & rudan, gegnid on
ele, do on hat wæter, þweah gelome þæt heafod on þam wætre.
 1.1.3. He biþ hal.
 1.1.4. Wiþ ealdum heafod ece genim dweorgedwostlan, wyl on ele
oððe on butran, smire mid þa þunwongan & bufan þam eagum on ufan
þæt heafod, þeah him sie gemynd oncyrred he biþ hal.
 1.1.6. Wiþ swiþe ealdum heafod ece nim sealt & rudan &
ifig crop, cnua ealle to somne, do on hunig & smire mid þa þunwangan
& þone hnifel & ufan þæt heafod.
 1.1.8. To þon ilcan sec lytle stanas on swealwan bridda magan
& heald þæt hie ne hrinan eorþan ne wætre ne oþrum stanum,
beseowa hira <foreign>III</foreign>, on þon þe þu wille do on þone mon þe him
þearf.
 1.1.10. Sie him biþ sona sel.
 1.1.11. Hi beoþ gode wiþ heafodece & wiþ eagwærce
& wiþ feondes costunga & nihtgengan & lenctenadle & maran
& wyrtforbore & malscra & yflum gealdorcræftum.
 1.1.13. Hit sculon beon micle briddas þe þu hie scealt on
findan.
 1.1.14. Gif mon on healf heafod ace gecnua rudan swiþe, do on
strang eced & smire mid þæt heafod ufan rihte.
 1.1.15. Wiþ þon ilcan adelf wegbrædan butan isene ær
sunnan upgange, bind þa moran ymb þæt heafod mid wræte reade
wræde.
 1.1.17. Sona him bið sel.
 2.1.1. Wiþ aswollenum eagum genim cucune hrefn, ado þa eagan of
& eft cucune gebring on wætre & do þa eagan þam men on sweoran
þe him þearf sie.
 2.1.3. He biþ sona hal.
 2.1.3. Wyrc gode eagsealfe, nim celeþonian & bisceopwyrt,
wermod, wudu merce, wudu bindes leaf, do ealra emfela, cnuwa wel, do on hunig
& on win & on æren fæt oððe on cyperen, do twæde þæs
wines & þriddan dæl þæs huniges, do þæt se wæta mæge
furþum ofer yrnan þa wyrta, læt standan <foreign>VII</foreign> niht & wreoh mid
brede, aseoh þurh clænne claþ ðone drenc, do eft on þæt ilce
fæt, nytta swa þe þearf sie.
 2.1.8. Se mon se him gedeþ ymb <foreign>XXX</foreign> nihta foxes gelyndes dæl
on þa eagan, he biþ ece hal.
 2.2.1. Gif mist sie fore eagum nim cildes hlond & huniges tear,
meng tosomne begea emfela, smire mid þa eagan innan.
 2.3.1. Eft, hrefnes geallan & leaxes & eles & feld beon
hunig meng to somne, smire mid þære sealfe innan þa eagan.
 2.4.1. Wiþ flie gebærned, sealt & swegles æppel &
attrum, ealra emfela, gnid to duste & do on þa eagan, þweah leohtlice
mid wylle wætre & smire æfter mid wifes meolce.
 2.5.1. Gif wyrmas sien on eagum scearpa þa bræwas innan, do on
þa scearpan celeþonian seaw.
 2.5.2. Þa wyrmas bioþ deade & þa eagan hale.
 2.5.2. Gif flæsc on eagum weaxe wring wyrmwyrte on þa eagan
oþ þæt him sel sie.
 2.6.1. Gif on eagan weaxen reade sponge drype on hat culfran blod
oþþe swealwan oððe wifes meoluc oþ þæt þa sponge aweg synd.
 2.6.2. Gif eagan tyren nim drige rudan & huniges tear, meng
tosomne, læt standan <foreign>III</foreign> niht, awring þurh þicne clað linenne &
do on þa eagan siþþan.
 2.6.4. Wyrc gode drige scade sealfe, nim swegles æppel &
gebærned sealt & pipor & attrum & hwit cwudu, gegnid to duste,
asift þurh clað, do lytlum on.
 2.6.6. Eft, hwit cwudu & gebærned oster scyl gnid to duste
& nytta swa þe þearf sie, ægþer mæg adon flie of eagan.
 2.6.8. Wyrc smeþe eagsealfe nim buteran, wyl on pannan, afleot
þæt fam of & ahlyttre þa buteran on blede, do eft þæt hluttre
on pannan, gecnua celeþonian & bisceopwyrt, wudu merce, wyl swiþe,
aseoh þurh clað, nytta swa þe þearf sie.
 3.1.1. Wiþ ear wærce genim henne gelyndo & ofter scylle,
sete on gleda, gewyrm hwon & dryp on þa earan, sona beoð hale.
 3.1.2. Eft, celendran seaw & wifes meoluc gewyrm on scylle
& dryp on þa earan.
 3.1.3. Gif wyrmas sien on earan to belenan seaw wearm on þa
wyrmas.
 3.1.4. Hie beoþ deade & feallað of & þa earan hale.
 3.2.1. Eft, wring curmeallan seaw on oþþe marubian oððe
wermod wearmne.
 3.2.2. Sona him bið sel.
 3.2.2. Wyrc gode ear sealfe, genim bares geallan & fearres
& ele, ealra emfela, læt drypan wearm on þæt eare.
 4.1.1. Wiþ toþ ece ceow pipor gelome mid þam toþum.
 4.1.1. Him biþ sona sel.
 4.1.1. Eft, seoð beolenan moran on strangum ecede oþþe on
wine, sete on þone saran toþ & hwilum ceowe mid þy saran toþe, he
bið hal.
 4.1.3. Gif þa teþ synd hole ceow boþenes moran mid ecede on
þa healfe.
 5.1.1. Wiþ innan tobrocenum muðe nim plum treowes leas wyl on
wine & swile mid þone muþ.
 6.1.1. Wið ceocadle nim þone hweorfan þe wif mid spinnað,
bind on his sweoran mid wyllenan þræde & swile innan mid hate gate
meolce.
 6.1.2. Him biþ sel.
 6.1.3. Wiþ ceolwærce adelf ær sunnan upgange wegbrædan,
bind on his sweoran.
 6.1.4. Eft, bærn swealwan to duste & meng wiþ feldbeon
hunig, sele him etan gelome.
 7.1.1. Wiþ healf wærce wyl neoþewearde netelan on oxan
smerwe & on buteran, þonne þone healfwærc smire ða þeoh.
 7.1.2. Gif þa þeoh wærce smire þone heals mid þære
sealfe.
 7.1.3. Eft, wyl niþewearde netelan on ecede, do oxan geallan on
þæt eced & þa wyrte of, smire mid þone heals.
 8.1.1. Wiþ bite wyrc sealfe, nim þas wyrte, safenan & mersc
mealwan & attorlaþan & weoþobend & hwerhwettan & clufwyrt
& sigel hweorfan, hindheoloþan, mucgwyrt, wudufillan, garclifan,
wrætte, lufestice, mageþan, giþcorn, wad, finul, þefanþorn,
selfæte, eoforþrote, cicena mete, dulhrune, wylisc moru, hnutbeames leaf,
næp, gearwe, hofe, hocleaf, alexandre, fica perfica, se fula wermod, sio
greate banwyrt, acleaf, wegbræde, grundeswelge, read clæfre, leahtric,
þufeþistel, taru, hegeclife, clufþung, englisc moru, dynige.
 9.1.1. Wiþ hwostan wyl marubian on wætre godne dæl, geswet
hwon, sele drincan scenc ful.
 9.1.2. Eft, marubian, swiðe wyl on hunige, do hwon buteran on,
sele <foreign>III</foreign> snæda oþþe <foreign>IIII</foreign> etan, on neaht nestig besup scenc fulne mid
wearmes þæs ærran drences.
 10.1.1. Wiþ þon þe mon blode hræce & spiwe genim god
beren mela & hwit sealt, do on ream oþþe gode flete, hrer on blede oþ
þæt hit sie þicce swa þynne briw, sele etan <foreign>VIIII</foreign> snæda <foreign>VIIII</foreign>
morgenas on neaht nestig, do þæs meluwes twæde & þæs sealtes
þriddan dæl, wyrc ælce dæge niwne.
 11.1.1. Wiþ seondum geallan ete rædic & pipor on neaht
nestig & awylled linsæd on meolce supe mid, do þus gelome.
 11.1.2. Him biþ sona sel.
 12.1.1. Wið þære geolwan adle sio cymð of seondum geallan
genim þæs scearpan þistles moran & betonican & attorlaþan hand
fulle & gyþrifan hand fulle & <foreign>VIIII</foreign> snæda nioþowearde
æscþrotan, ofgeot mid strangan beore oþþe mid strangum ealað &
drince gelome, sele him etan gewyrtodne henfugel & gesodenne cawel on godum
broðe, do þus gelome.
 12.1.5. Him biþ sona sel.
 12.2.1. Wyrc godne dustdrenc wiþ þære geolwan adle, nim
merces sæd & finoles sæd, dile sæd, eoforþrotan sæd,
feldmoran sæd, sæþerian sæd, petorsilian sæd, alexandran sæd,
lufestices sæd, betonican sæd, caules sæd, costes sæd, cymenes
sæd & pipores mæst, þara oðerra emfela, gegnid ealle wel to
duste, nim þæs dustes godne cucler fulne, do on strang hluttor eala,
drince scenc fulne on neaht nestig.
 12.2.6. He is god wiþ ælcre liman untrumnesse & wiþ
heafodece & wiþ ungemynde & wiþ eagwærce & wiþ
ungehyrnesse & breostwærce & lungenadle & lendenwærce &
wiþ ælcre feondes costunga.
 12.2.9. Gewyrc þe dust genoh on hærfeste, þonne þu þa
wyrta hæbbe nytta þonne þe þearf sie.
 13.1.1. Wið breostwærce, marubie, nefte, ontre, bisceopwyrt,
wenwyrt, wyl on hunige & buteran, do þæs huniges twæde &
þære buteran þriddan dæl, nytta swa þe þearf sie.
 14.1.1. Wiþ hwostan & lungenadle genim swegles æppel &
swefl & recels, ealra emfela, meng wiþ weaxe, lege on hatne stan, drinc
þurh horn þone rec & ete æfter ealdes spices <foreign>III</foreign> snæda oððe
butran & supe mid fletum.
 14.1.4. Wiþ lungenadle genim betonican & marubian,
agrimonian, wermod, felterre, rude, acrind, gagollan, wyl on wætre, bewyl
þæs wæteres þriddan dæl, to of þa wyrte, drince on morgenne
wearmes scenc fulne, ete <foreign>III</foreign> snæda mid þæs briwes þe heræfter
segþ.
 14.2.1. Wyrc briw wiþ lungenadle, nim betonican & marubian,
wermod, hindheoloþan, wenwyrt nioþoweard, elehtre, elene, rædic,
eoforþrote, feldmore, gecnua ealle swiþe wel & wyl on buteran &
awring þurh clað, scead on þæt wos beren mela, hrer on blede butan
fyre oþ þæt hit sie swa þicce swa briw, ete <foreign>III</foreign> snæda mid þy
drence wearmes.
 14.3.1. Eft, wyl on hunige anum marubian, do hwon beren mela to,
ete on neaht nestig & þonne þu him selle drenc oððe briw, sele him
hatne & læt gerestan þone man æfter tide dæges on þa swiðran
sidan & hafa þone earm aþened.
 15.1.1. Wiþ magan wærce wyl pic on cu meolce, ado þæt pic
of, supe hwon wearm, sona biþ sel.
 15.1.2. Wiþ aþundenesse & gif men nelle myltan his mete
wyl on wætere polleian & leac cersan, sele drincan him, biþ sona sel.
 16.1.1. Wiþ milte wærce cnua grene sealhrinde, seoð on
hunige anum, sele him etan <foreign>III</foreign> snæda on neaht nestig.
 17.1.1. Wiþ lenden wærce marubie, nefte, bogen, em fela ealra,
do on god ealu, wyrc to drence, swet hwon, sele drincan, licge upweard æfter
þon gode hwile.
 19.1.1. Wiþ blædder wærce, wudu merce & leaccerse, wyl
swiþe on ealað, sele drincan & etan gebrædne stær.
 20.1.1. Gif man ne mæge gemigan & him weaxan stanas on
þære blædran wyl sundcorn on ealað & petersilian, sele him
drincan.
 21.1.1. Gif men sie se utgang forseten wyl wermod on surum ealaþ
& do buteran þær.
 21.1.2. To him biþ sona sel gif he hit drincþ.
 22.1.1. Wiþ utsiht adle, <foreign>V</foreign> leafan, hleomoce, curmealle,
elehtre, gecnua þa wyrta & wyl on meolce, sele him drincan wearm on
morgenne & on æfen.
 22.1.3. Wyrc briw to þon ilcan, wudu cunellan, hleomoc, bewyl
þara/ meolce þriddan dæl, þære wyrte of þam meolcum, scead
hwæten mela þær on & ete þone briw cealdne, & supe þa
meoluc.
 22.1.5. Him bið sona sel.
 22.1.5. Gif se briw & se drenc inne gewuniað þu meaht
þone man gelacnian, gif him offleogeð him bið selre þæt þu hine na
ne grete.
 22.1.7. Him biþ his feorhadl getenge.
 23.1.1. Gif wyrmas beoþ on mannes innoðe wyl on buteran grene
rudan, drinc on neaht nestig scenc fulne.
 23.1.2. Hi gewitað ealle aweg mid þy utgange & he bið
sona hal.
 23.2.1. To þon ilcan genim cymenes dust, meng to gate geallan
& fearres, gnid þone nafolan mid ealle.
 23.2.2. Hi gewitaþ niþer of þæm men.
 24.1.1. Wiþ lið wærce sing <foreign>VIIII</foreign> siþum þis gealdor
þær on & þin spatl spiw on, <foreign>Malignus obligauit, angelus curauit,
dominus saluauit</foreign>.
 24.1.2. Him biþ sona sel.
 24.2.1. To þon ilcan genim culfran tord & gate tord, drige
swiðe & gnid to duste, meng wiþ hunig & wiþ butran, smire mid
þa leoþu.
 25.1.1. Wiþ weartum genim hundes micgean & muse blod, meng to
somne, smire mid þa weartan.
 25.1.2. Hi gewitaþ sona aweg.
 26.1.1. Wiþ miclan lice genim nioþowearde elenan & þung
& ompran þa þe swimman wile, ealra emfela, & gecnua wel & wyl
on buteran, do wel sealtes on & smire mid.
 26.1.3. Wyrc bæð wiþ þam miclan lice, elene,
ælfþone, marubie, curmealle, ellentanas & actanas, wyl swiðe on
wætre & beþe on swiðe hatum þæt lic.
 26.1.5. Wyrc drenc wið þam miclan lice, hindhioloþan,
curmeallan, bogen, nefte, agrimonia, betonica, finul, dile, do on god ealo,
sele drincan on dæge <foreign>III</foreign> scencas fulle.
 26.1.7. Wyrc briw wiþ þon ilcan, genim nioþowearde elenan
& eofor þrotan, redic & þa readan netlan nioþowearde, scearfa
smæle & gecnua wel, wyl siþþan on buteran, do clæne ifig taran
þær on gif þu hæbbe & hwon berenes melwes, do on blede mid þam
wyrtum & hrer mid sticcan oþ þæt hit col sie, sele etan on neaht
nestig <foreign>III</foreign> snæda, sele þone briw & þone drenc ær þam
bæþe þy læs hit inslea æfter þam baþe.
 27.1.1. Wiþ singalum þurste untrumra manna nim wermod &
hind hioloþan & gyþrifan, wylle on ealaþ, geswete hwon, sele him
drincan.
 27.1.2. Hit hælþ þone þurst wundorlice.
 28.1.1. Wiþ innan fortoge, smæl þearma ece, genim betonican
& wermod, merce, rædic, finul, gecnua ealle & do on eala, sete
þonne & bewreoh, drinc on neaht nestig scenc fulne.
 29.1.1. Wiþ bryne, gif mon sie mid fyre ane forbærned nim
wudurofan & lilian & hleomoc, wyl on buteran & smire mid.
 29.1.2. Gif mon sie mid wætan forbærned nime elm rinde &
lilian moran, wyl on meolcum, smire mid þriwa on dæg.
 29.1.4. Wiþ sunbryne, merwe ifig twigu wyl on butran, smire mid.
 30.1.1. Wyrc godne ðeor drenc, wermod, bogen, garclifan,
polleian, wenwyrt, þa smalan fel terre, eagwyrt, þeorwyrt, ceaster æsces
<foreign>II</foreign> snæda, elenan <foreign>III</foreign>, commuces <foreign>VIII</foreign>, wuduweaxan godne dæl,
curmeallan, gescearfa þas wyrta on god hluttor eala oþþe wylisc ealu,
læt standan <foreign>III</foreign> niht bewrigen, sele drincan scenc fulne tide ær oþrum
mete.
 30.1.5. Wiþ þeore & wiþ sceotendum wenne nim bogen &
gearwan & wudu weax & hrefnes fot, do on god ealu, sele drincan on
dæge <foreign>III</foreign> scencas fulle.
 30.1.7. Gif þeor gewunige on anre stowe wyrc beþinge, nim
þæt ifig þe on stane weaxe & gearwan & wudu bindes leaf &
cuslyppan, gecnua ealle wel, lege on hatne stan on troge, geot hwon wæteres
on, læt reocan on þæt lic þær þær him þearf sie, þonne se
col sie do oþerne hatne on, beþe swa gelome.
 30.1.11. Him biþ sona sel.
 31.1.1. Wyrc gode wensealfe, nim wudu merce & hrefnes fot &
wermod nioþoweardne, cu slyppan, rudan, wudu, bindes leaf, ifig leaf þe on
eorþan wixþ, þa clufihtan wenwyrt, gecnua ealle, wyl on rammes smerwe
oþþe on buccan, do þriddan dæl buteran, awring þurh claþ, do
þonne godne scip taran to & hrer oþ þæt hit col sie.
 32.1.1. Wyrc gode dolh sealfe, nim gearwan & wudu rofan
nioþowearde, feld moran, & nioþoweardne sigelhweorfan, wyl on godre
buteran, awring þurh clað & læt gestandan.
 32.1.3. Wel ælc dolh þu meaht lacnian mid.
 33.1.1. Gif mon sie ufan on heafod wund & sie ban gebrocen nim
sigelhweorfan & hwite clæfran wisan & wudurofan, do on gode butran,
aseoh þurh clað & lacna siþþan.
 33.2.1. Gif sio eaxl upstige nim þa sealfe, do hwon wearme mid
feþere.
 33.2.1. Him bið sona sel.
 33.2.2. Wyrc godne dolhdrenc, nim agrimonian & wudu rofan, do
on god ealo, sele drincan godne scenc fulne on neaht nestig.
 33.2.3. Gif gebrocen ban sie on heafde & of nelle cnua grene
betonican & lege on þæt dolh gelome oþ þæt þa ban of syn
& þæt dolh gebatod.
 34.1.1. Wiþ hundes slite cnuwa ribban, lege on þæt dolh
& rudan wyl on butran, lacna mid þæt dolh.
 34.1.2. Gif sinwe syn forcorfene nim renwyrmas, gecnuwa wel, lege
on oþ þæt hi hale synd.
 34.1.3. Gif sinwe sien gescruncene nime æmettan mid hiora
bedgeride, wyl on wætre & beþe mid & rece þa sinwe geornlice.
 35.1.1. Wiþ gongewifran bite nim henne æg, gnid on ealu hreaw
& sceapes tord niwe swa he nyte, sele him drincan godne scenc fulne.
 36.1.1. Wiþ cancre nim gate geallan & hunig, meng to somne
begea emfela, do on þæt dolh.
 36.1.2. To þon ilcan, niwe hundes heafod bærn to ahsan, do on
dolh.
 36.1.3. Gif hit nelle þæt nim monnes drogan, drig swiðe,
gnid to duste, do on.
 36.1.4. Gif þu mid þys ne meaht gelacnian ne meaht þu him
æfre nahte.
 37.1.1. Wiþ þon þe wif ne mæge bearn acenuan nim feld
moran nioþowearde, wyl on meolcum & on wætre, do begea emfela, sele
etan þa moran & þæt wos supan.
 37.1.3. To þon ilcan bind on þæt winstre þeoh up wið
þæt cennende lim nioþowearde beolonan oþþe <foreign>XII</foreign> corn cellendran
sædes & þæt sceal don cniht oððe mæden.
 37.1.5. Swa þæt bearn sie acenned do þa wyrta aweg þy
læs þæt innelfe utsige.
 37.1.6. Gif of wife nelle gan æfter þam beorþre þæt
gecyndelic sie seoþe eald spic on wætre, beþe mid þone cwiþ oððe
hleomoc oþþe hocces leaf wyl on ealoþ, sele drincan hit hat.
 37.1.8. Gif on wife sie dead bearn wyl on meolce & on wætre
hleomoc & polleian, sele drincan on dæg tuwa.
 37.1.9. Georne is to wyrnanne bearneacnum wife þæt hio aht
sealtes ete oððe swetes oþþe beor drince ne swines flæsc ete ne naht
fætes ne druncen gedrince ne on weg ne fere ne on horse to swiðe ride þy
læs þæt bearn of hire sie ær riht tide.
 37.1.13. Gif hio blede to swiþe æfter þam beorþre
nioþowearde clatan wyl on meolce, sele etan & supan þæt wos.
 38.1.1. Wiþ þon þe wifum sie forstanden hira monaþ gecynd
wyl on ealað hleomoc & twa curmeallan, sele drincan & beþe þæt
wif on hatum baþe & drince þone drenc on þam baþe.
 38.1.3. Hafa þe ær geworht clam of beor dræstan & of
grenre mucgwyrte & merce & of berene melwe, meng ealle tosomne, gehrer
on pannan, clæm on þæt gecynde lim & on þone cwið
nioþoweardne þonne hio of þam baðe gæþ & drince scenc fulne
þæs ilcan drences wearmes.
 38.1.7. & bewreoh þæt wif wel & læt beon swa
beclæmed lange tide þæs dæges, do swa tuwa swa þriwa swæþer
þu scyle.
 38.1.8. Þu scealt simle þam wife bæþ wyrcean & drenc
sellan on þa ilcan tid þe hire sio gecynd æt wære.
 38.1.9. Ahsa þæs æt þam wife.
 38.2.1. Gif wife to swiþe offlowe sio monað gecynd genim niwe
horses tord, lege on hate gleda, læt reocan swiþe betweoh þa þeoh up
under þæt hrægl þæt se mon swæte swiþe.
 39.1.1. Wið smeawyrme smiring, nim swines geallan & fisces
geallan & hrefnes geallan & haran geallan, meng to somne, smire þa
dolh mid, blaw mid hreode on þæt seaw on þæt dolh, cnua þonne
heorot brembel leaf, lege on þa dolh.
 39.1.4. Wyrc beþinge to þon ilcan, nim æpsrinde &
wirrinde, cwicrinde, slahþornrinde, wirrinde, bercrinde, cnua ealle þa
rinda, wyl on cysehwæge, þweah mid & beþe þæt lim þe se wyrm
on sie & æfter þære beþinge adrig & smire mid þære
sealfe & blaw þa sealfe on þa dolh & lege ða brembelleaf on, do
swa on dæge ðriwa on sumera & on wintra twiwa.
 39.2.1. Wyrc þa blacan sealfe gif þe þearf sie, gesamna þe
tu ambru hryþra micgean & amber fulne holenrinda & æscrinda &
þunges, wylle þonne on cetele oþ þæt se wæta sie twæde on
bewylled, ado of þa wyrta & þa rinda, wyl eft oþ þæt hit sie swa
þicce swa molcen & swa sweart swa col, smire mid siþþan þæt dolh
& hafa clam geworht of mealtes smedman & of hwiting melwe &
elehtran, clufa, cnua & gnid tosomne, wyrc to clame, gif he sie to drige do
on breowende wyrt hwon, clæm on þa dolh & utan ymb.
 39.2.7. Siþþan hie gesmyred synd seo sealf wile ærest þa
dolh ryman & þæt deade flæsc ofetan & þone swile aþwænan
& þone wyrm þær on deadne gedeþ oþþe cwicne ofdrifð &
þa dolh gelacnað.
 40.1.1. Wiþ þon þe mon sie monaþ seoc nim mere swines fel,
wyrc to swipan, swing mid þone man, sona bið sel, amen.
 41.1.1. Wyrc godne drenc wiþ eallum feondes costungum, nim
betonican, bisceopwyrt, elehtran, gyþrifan, attorlaþan, wulfes camb,
gearwan, lege under weofod, gesinge <foreign>VIIII</foreign> mæssan ofer, gescearfa þa
wyrta on halig wæter, sele drincan on neaht nestig scenc fulne & do
þæt halig wæter on ealne þone mete þe se man þicge.
 41.1.5. Wyrc gode sealfe wiþ feondes costunga, bisceopwyrt,
elehtre, haransprecel, streawberian wise, sio clufihte wenwyrt, eorðrima,
brembel æppel, polleian, wermod, gecnua þa wyrta ealle awylle on godre
buteran, wring þurh clað, sete under weofod, singe <foreign>VIIII</foreign> mæssan ofer,
smire þone man mid on þa þunwonge & bufan þam eagum & ufan
þæt heafod & þa breost & under þam earmum þa sidan.
 41.1.10. Þeos sealf is god wiþ ælcre feondes costunga &
ælfsidenne & lenctenadle.
 41.1.11. Gif þu wilt lacnian gewitseocne man gedo bydene fulle
cealdes wætres, dryp þriwa on þæs drences, beþe þone man on þam
wætre & ete se man gehalgodne hlaf & cyse & garleac &
cropleac & drince þæs drences scenc fulne.
 41.1.14. & þonne he sie bebaþod smire mid þære sealfe
swiþe & siþþan him sel sie wyrc him þonne swiðne drenc
utyrnendum.
 41.1.16. Wyrc þus þone drenc, nim lybcornes leaf &
celeþonian moran & glædenan moran & hocces moran & ellenes
wyrttruman rinde, wyl on ealað, læt standan neahterne, ahlyttre þonne
& gewyrm, do buteran to & sealt, sele drincan.
 41.1.19. Wyrc spiwe drenc utyrnendne, nim feowertig lybcorna,
berend wel & gegnid on nioþowearde celeþonian & hocces moran &
twa clufe þære clufehtan wenwyrte & hwerhwette niþewearde an lytel
& hamwyrte moran medmicel, gedo ealle þa wyrta swiþe wel clæne &
gecnua, do on eala, bewreoh, læt standan neahterne, sele drincan scenc
fulne.
 42.1.1. Gif swiðdrenc on man gesitte & he nelle ofgan, nim
niþewearde celeþonian & lybcornes leaf oþþe arod, wyl on ealað,
do buteran & sealt to, sele drincan wearmes scenc fulne.
 43.1.1. Wiþ attres drince seoþ henne & hocces leaf on
wætre, ado þone fugel of & þa wyrta, sele supan þæt broð wel
gebuterod swa he hatost mæge.
 43.1.3. Gif he ær hæfþ attor gedruncen ne biþ him ahte
þe wyrs.
 43.1.3. Gif he þæt broð þonne ær sypð ne meaht þu
him þy dæge attor gesellan.
 44.1.1. Wiþ lusum sele him etan gesodenne cawel on neaht nestig
gelome.
 44.1.2. He biþ lusum bewered.
 45.1.1. Gif þorn stinge man on fot oþþe hreod & nelle
ofgan, nime niwe gose tord & grene gearwan, cnuwige swiþe tosomne,
clæm on þæt dolh.
 45.1.2. Sona biþ sel.
 46.1.1. Wiþ æsmælum & wiþ eallum eagna wærce ceow
wulfes comb, wring þonne þurh hæwenne clað wyllenne on þa eagan
þæt seaw on niht þonne he restan wille & on morgen do æges
þæt hwite þær on.
 47.1.1. Wiþ lyftadle gif se muð sie woh oþþe won, nim
cellendran, gnid on wifes meolce, do on þæt hale eare.
 47.1.2. Him biþ sona sel.
 47.1.2. Eft, nim cellendran, adrig, gewyrc to duste, gemeng
þæt dust wiþ wifes meoluc þe wæpned fede, awring þurh hæwenne
clað & smire þæt hale wonge mid & drype on þæt eare
wærlice.
 47.1.5. Wyrc þonne beþinge, genim brembelrinde & elmrinde,
æscrinde, slahþornrinde, apuldorrinde, ifigrinde, ealle þas
nioþowearde & hwerhwettan, smeruwyrt, eoforfearn, elene, ælfþone,
betonice, marubie, redic, agrimonia, gescearfa þa wyrta on cetel & wyl
swiðe.
 47.1.8. Þonne hit sie swiþe gewylled do of þam fyre &
sete & gewyrc þam men setl ofer þam citele & bewreow ðone man mid
þæt se æþm ne mæge ut nahwær butan he mæge geeþian, beþe
hine mid þisse beþinge þa hwile þa he mæge aræfnan.
 47.1.11. Hafa him þonne oþer bæþ geara, genim æmetbed
mid ealle, þara þe hwilum fleogað, beoþ reade, wyl on wætre, beþe
hine mid ongemethatum.
 47.1.13. Wyrc him þonne sealfe, nim ælces þara cynnes wyrta,
wyl on buteran, smire mid þa saran limu.
 47.1.15. Hie cwiciaþ sona.
 47.1.15. Wyrc him leage of ellen ahsan, þreah his heafod mid
colre.
 47.1.16. Him biþ sona bet.
 47.1.16. & se man læte him blod ælce monþe on <foreign>V</foreign> nihta
ealdne monan & on fiftyne & on <foreign>XX</foreign>.
 48.1.1. Drenc wiþ ficadle, nim bulut & eoforþrotan
nioþowearde & wudufillan & geaces suran & æferþan, gescearfa
þas wyrto tosomne, do on gellet innan, læt standan neahterne ær þu
hine drince.
 48.1.3. Wyrc beþinge, nim þæt reade ryden, do on trig,
hæt þonne stanas swiþe hate, lege on þæt trig innan & he sitte
on stole ofer þære beþinge þæt hio hine mæge tela gereocan.
 48.1.6. Þonne feallað þa fic wyrmas on þa beþinge.
 48.1.6. Him biþ sona sel.
 48.1.7. Drince þone drenc ær þære beþinge.
 48.1.7. Gif he þonne þa beþinge þurhteon ne mæge drince
þone drenc ælce dæge oþ þæt him sel sie.
 49.1.1. Wiþ sculdor wærce & earma wyl betonican on
ealoð, sele drincan gelome & simle smire hine æt fyre mid wenwyrte.
 50.1.1. Gif cneow sar sie cnua beolenan & hemlic, beþe mid
& lege on.
 51.1.1. Gif se fot sar sie, ellen leaf & wegbrædan &
mucgwyrt gecnua & lege on & gebind hat þær on.
 52.1.1. Gif þu ne mæge blod dolh forwriþan nim niwe horses
tord, adrig on sunnan, gegnid to duste swiþe wel, lege þæt dust swiþe
þicce on linenne claþ, wriþ mid þy þæt dolh.
 53.1.1. Gif meoluc sie awyrd bind tosomne wegbrædan &
giþrifan & cersan, lege on þone fildcumb & ne sete þæt fæt
niþer on eorþan seofon nihtum.
 54.1.1. Wyrc sealfe wið nihtgengan, wyl on buteran elehtran,
hegerifan, bisceopwyrt, reade magþan, cropleac, sealt, smire mid.
 54.1.2. Him bið sona sel.
 55.1.1. Gif men sio heafod panne beo gehlenced alege þone man
upweard, drif <foreign>II</foreign> stacan æt þam eaxlum, lege þonne bred þweores ofer
þa fet, sleah þonne þriwa on mid slege bytle.
 55.1.3. Hio gæþ on riht sona.
 56.1.1. Gif men nelle myltan his mete, niþeweard clate &
merce & sundcornes leaf wyl on ealaþ, sele drincan.
 57.1.1. Wiþ wif gemædlan geberge on neaht nestig rædices
moran.
 57.1.1. Þy dæge ne mæg þe se gemædla sceþþan.
 58.1.1. Wiþ feondes costunge, rud molin hatte wyrt, weaxeþ be
yrnendum wætre, gif þu þa on þe hafast & under þinum heafod
bolstre & ofer þines huses durum ne mæg þe deofol sceþþan inne
ne ute.
 59.1.1. Wiþ þeor wenne, gif he sie men on cneowe oþþe on
oþrum lime wyrc clam of surre rigenre grut oððe dage, gedo æges hwit
to & broc cersan, lege on þæt lim oþ þæt se clam hatige, do of
þone, lege oþerne þær on.
 60.1.1. Wyrc gode earsealfe, hundes tunge niþeweard &
singrene & sinfulle, tunhofe nioþoweard, celeþonian leaf, garleac,
cropleac, do on win oððe on eced, wring þurh hæwenne clað on
þæt eare, læt standan <foreign>III</foreign> niht ær þu hine on do.
 60.1.4. Eft, nim cropleac & sinfullan, gecnua, hwon wines to
& wring on þæt eare.
 60.1.5. Him biþ sona sel.
 65.1.1. Gif man sie gegymed & þu hine gelacnian scyle, geseoh
þæt he sie toweard þonne þu ingange.
 65.1.2. Þonne mæg he libban.
 65.1.2. Gif he þe sie framweard ne gret þu hine ahte.
 65.1.3. Gif he libban mæge wyl on buteran betonican, gyþrifan,
gearwan, polleian, dolhrunan, awring þurh claþ, læt standan.
 65.1.4. Gehæt scenc fulne cu wearmre meolce, do þære sealfe
<foreign>V</foreign> snæda þær on, supe on neaht nestig & ete fersc flæsc
þær þær hit fætost sie.
 65.1.6. & þicge on niht þa sealfe & þæt dolh ret
mid ealdan swice oþþe mid ferscre buteran.
 65.1.7. Þonne hit sie clæne & wel read lacna mid þa
ilcan sealfa & ne læt tosomne gif hio sie clæne, læt siþþan
tosomne.
 65.1.9. Gif hit nelle for þisum læcedome batian wyl on meolcum
þa readan gearwan & finul, linwyrt, ealra gelice, læt aweallan <foreign>V</foreign>
siþum, awring þurh clað.
 65.1.11. Gebriw wel swiþne briw þær on mid hwæte melwe
& gesceaf godes weaxes ane snæde þær on & hrer tosomne, læt
gecolian, genim haran wulle lytle snæde <foreign>III</foreign>, bewind mid þy briwe utan
þæt he mæge forswelgan & besupe mid cu wearmum.
 66.1.1. Drenc gif þeor sie on men, nim þas wyrte nioþewearde,
finol, bisceopwyrt, æscþrotan, ealra emfela, þissa twega mæst,
ufewearde rudan & betonican, ofgeot mid hluttrum ealaþ & gesinge
<foreign>III</foreign> mæssan ofer & drince ymb <foreign>II</foreign> niht þæs þe he ofgoten sie
ær his mete & æfter.
 67.1.1. Wiþ deofol seoce do on halig wæter & on eala
bisceopwyrte, hindhioloþan, agrimonian, alexandrian, gyþrifan, sele him
drincan.
 67.1.2. Eft, cassuc, þefan þorn, stan crop, elehtre, finul,
eoforþrote, cropleac, ofgeot gelice.
 67.1.3. Eft spiwe drenc wið deofle, nim micle hand fulle secges
& glædenan, do on pannan, geot micelne bollan fulne ealaþ on, bewyl
healf, gegnid <foreign>XX</foreign> lybcorna, do on þæt.
 67.1.6. Þis is god drenc wiþ deofle.
 68.1.1. Leoht drenc wiþ weden heorte, elehtre, bisceopwyrt,
ælfþone, elene, cropleac, hind hioloþe, ontre, clate, nim þas wyrta
þonne dæg & niht scade, sing ærest on ciricean letania & credan
& pater noster.
 68.1.3. Gang mid þy sange to þam wyrtum, ymbga hie þriwa
ær þu hie nime & ga eft to ciricean, gesing <foreign>XII</foreign> mæssan ofer þam
wyrtum þonne þu hie ofgoten hæbbe.
 69.1.1. Gif men sie maga asurod & forþunden genim holen leafa
micle twa hand fulla, gescearfa swiþe smale, wyl on meolcum oþ þæt hie
syn wel mearuwe, pusla snæd mælum, ete þonne <foreign>VI</foreign> snæda on morgen
<foreign>III</foreign> & on æfen <foreign>III</foreign> & æfter his mete.
 69.1.4. Do þus <foreign>VIIII</foreign> niht, leng gif him þearf sie.
 69.2.1. Gif mon biþ aþunden ete rudan & drince, he biþ
hal.
 69.3.1. Wiþ magan wærce, rudan sæd & cwic seolfor &
eced bergen on neaht nestig.
 69.3.2. Eft, gnid on eced & on wæter polleian, sele
drincan.
 69.3.2. Sona þæt sar toglit.
 70.1.1. Viþ wambe wærce ofgeot polleian & drince &
sume binde to þam nafolan & wite georne þæt sio wyrt aweg ne
aglide.
 70.1.2. Sona biþ sel.
 70.2.1. Wiþ magan wærce, wudu þistles þone grenan mearh
þe biþ on þam heafde sele him etan mid hatan ele.
 70.3.1. Uiþ wambe heardnesse geclænsa giþcorn, gnid on ceald
wæter, sele him drincan.
 71.1.1. Wiþ springe gnid saluian wiþ hunig, smire mid.
 71.1.1. Sona biþ sel.
 71.1.1. Eft, wyrc sealfe, nim hand fulle spring wyrte & hand
fulle wegbrædan & hand fulle magþan & hand fulle niðewearde
doccan þære þe swimman, wille on butran, ahlyttre þæt sealt of
& þæt fam, do hwon huniges to englisces, do ofer fyr, awyl.
 71.1.5. Þonne hit wealle sing <foreign>III</foreign> pater noster ofer, do eft of,
sing þonne <foreign>VIIII</foreign> siþum pater noster on & þriwa awyl & swa
gelome, of ado & lacna mid siþþan.
 72.1.1. Wiþ þære geolwan adle ofgeot þas wyrte mid swiþe
beore, ribban hand fulle, cwic rinda hand fulle, <foreign>VIIII</foreign> snæda niþeweardre
æscþrotan & <foreign>VIIII</foreign> niþeweardre eolenan.
 72.2.1. Eft, dile, celendre, saluian mæst, wyl on swiþum beore
þæt hit sie þicce & grene, nim niþewearde eolenan, gesniþ on
hunig, ete swa manige snæda swa he mæge, gedrince þæs drences scenc
fulne æfter & eal þæt fæc ete sceapen flæsc & nan
oþer.
 73.1.1. Gif men sie innelfe ute gecnua galluc, awring þurh clað
on cu wearme meolce, wæt þine handa þær on & gedo þæt
innelfe on þone man, geseowe mid seolce, wyl him þonne galluc <foreign>VIIII</foreign>
morgnas butan him leng þearf sie, fed hine mid fersce hænne flæsc.

END_TEXT
START_TEXT

Med 2 (Torkar)
B21.2.3.
Medical recipes from British Library MS. Addit. 43703, fol. 261r.18-262r.1, 262r.2-5, 15-17, 17-24: Torkar 1976, 330-38.



 1. Wiþ utsyhte.
 2. Nim galluc niþeweardne, gewyl in þeorfum meolcum, supe
gemet hat.
 4. Nim swegle æppel, do in meolc, sele drincan.
 5. Nim nioþewerde liðwyrt grene, wel in beore oþþe in
þeorfum meolcum, supe þæt and drince swiþe.
 7. Wiþ utsyhte.
 8. Nim gesodene haran, ete wiþ þon.
 9. Wiþ utsyhte.
 10. Nim rudan, smeorowyrte, wel in ealoð sele drincan.
 11. Gyf utgong forseten sy.
 12. Nim henneægero þone geolocan and lybcorna þryttig and
hwites sealtes godne dæl and wah meolo.
 14. Wyrttruman, meng eal tosomne do in æges scylle, sete on
gleda, do ealoð ænne sopan to supe swa hat.
 16. Gyf utgong forseten sie.
 17. Genim grundeswelgian and ellenrinde berynde utan, wel
þonne/ swiþe in ealoð, asioh þurh clað, nim þonne <foreign>vi</foreign> and <foreign>xxx</foreign>
lybcorna, gnid smæle, do wætes hwon in, geot innon þone drenc, do
butran on; dringe swa hat swa he hattost mæge and þonne stande and gange
þær hine ne cæle.

END_TEXT
START_TEXT

Lch II (Fragment)
B21.2.4.
Leechbook Fragment: Cockayne 1864-6, II, 280-88.



 1.1. Wiþ þære healf deadan adle & hwanon seo cume, seo
adl cymð on þa swiðran healfe þæs lichoman oððe on þa wynstran
þær þa sina toslupað & beoð mid slipigre & þiccere
wætan yfelre & yfelre, þiccere & mycelre.
 2.1. Þa wætan man scæl mid blodlæsum & drencum &
læcedomum on weg adon.
 2.2. Þonne seo adl cume ærest on ðone mannan þonne ontyne
þu his muð, sceawa his tungan, þonne bið heo on þa healfe hwittre
þe seo adl on beon wile.
 2.4. Lacna hine þonne þus, gefere þæne mannan on swiðe
fæstne cleofan & wearmne, gereste him swiðe wel hleowe þær &
wearme gleda bere man gelome inn.
 3.1. Onwreoh hine þonne & sceawa his handa georne & swa
hwæþere swa ðu cealde finde læt him sona blod on þære cealdan
ædre.
 3.2. Æfter þære blodlæse huhwega ymb <foreign>III</foreign> niht sele him
wyrt drenc utyrnende, do giðcorna swa feala swa læcas witon þæt to
wyrtdrence sculon & swa gerade wyrta.
 4.1. Hwilum alwan æfter hire rihte him mon scæl sellan,
hwilum scamoniam, hwilum eft æfter wyrtdrencum.
 4.2. Þonne he gerest sy læt eft blod on ædre swa þu on
fruman dydest, hwilum þu teoh mid glæse oððe mid horne blod of þam
saran stowum adeadodum.
 5.1. Wiþ þære healfdeadan adle, beþe hwilum þa saran
stowe æt heorðe oððe be gledum & smere mid ele & mid halwendum
sealfum & gnid swyðe þæt þa sealfa in besincen.
 5.3. Wyrc to sealfe ealdne rysle sealtne, heortes mearh, gose rysle
oððe hænna & do gode wyrta, to beðe þa saran stowe æt fyre.
 6.1. Hwilum onlege & onbind pic & weax, pipor & smeru
& ele togædere gemilted.
 6.2. Hwilum on þa saran sinua & aswollenan lege on & bind
on gate tyrdelu gemenged wið hunig oððe on ecede gesoden.
 6.3. Þonne þwinað þa aslapenan & þa aswollena sina.
 7.1. Wyrc him wyrt drenc þe ne bið utyrnende ne spiwol ac
todrifð & lytlað þa yfelan wætan on þam seocum men þe biþ
swa swa horh oððe risoda oððe gillistre.
 8.1. Genim huniges þis lytle pund, do þonne to þan gebeaten
& asift pipor, syle þonne to þicganne þam untruma men.
 8.2. Eft, ymbe þreo niht syle him on þam ilcan gemete oððe
mare & swa ymb feower niht.
 9.1. Wið þære healf deadan adle do þu hwilum sealtes
cucler mæl to, menge wið hunig & eft pipor.
 9.2. Cunna swa ægþer ge on þisum læcedome ge on oðrum
þæm þe ic eac write hu hit on niman wolde.
 9.3. Gif þæt lic heard si utan lege on þane læcedom þe
þæt heard forði hwelige & þæt yfel ut teo.
 9.4. Teoh him blod of gif þæt neb oððe þæt heafod sar
si on þam hnescan & nytta þara læcedoma þe þane horh of þam
heafde teo oþþe þurh muð oððe þurh nosu.
 9.7. & þonne he þa miht hæbbe gedo þæt he gelome
gefnese.
 9.7. Syle him þa mettas þe syn eaðmylte & god seaw
hæbben & he fram þam mettum mæge smaligan.
 9.9. Þæt syn gesodene wyrta, wyll, geote man þæt
æreste wos & þæt aftere onweg, do þonne god wos to & syle to
þycganne, do lytel sealt & ele & merce to & porr & þæm
gelice.
 9.11. Heald þonne georne þæt se mete si gemylt ær he him
eft gyfe forðan þe se ungemylta mete him wyrcð mycel yfel.
 9.13. Scires wines drince æthwæga, gif he ma wille drince hat
wæter.
 9.14. Healde hine georne wið bæþ & hwilum þonne he hit
geþrowian mæge læte him blod on innan earme & scearpige þa
scancan, æþele læcedom.
 9.15. & hu seo healf deade adl ær feowertigum oððe
fiftigum wintra næfre on men ne becume.
 10.1. Sume bec lærað wið þære healfdeadan adle þæt
man pintreow bærne to gledum & þonne þa gleda sette toforan þam
seocum men & þæt he þonne ontyndum eagum & opene muþe þane
rec swelge þa þrage þe he mæge & þonne he ma ne mæge onwende
his neb aweg lythwon & eft wende to & onfo ðam steme.
 10.4. & swa do ælce dæge oð þæt se dæl þæs
lichoman þe þær adeadod wæs & gelewed to þære ærran
hælo becume.
 11.1. Soðlice seo adl cymð on monnan æfter feowertigum
oððe fiftigum wintra.
 11.2. Gif he bið cealdre gecyndo þonne cymð æfter
feowertigum, elcor cymð æfter fiftigum wintra his gærgetales.
 11.3. Gif hit gingran men gelimpe þonne bið þæt
eaðlæcnere & ne bið seo ylce adl þeah þe ungleawe læcas wenan
þæt þæt seo ylce healfdeade adl si.
 11.5. Hu gelic adl on man becume on geogoðe on sumum lime swa swa
seo healfdeade adl on yldo deð?
 11.6. Ne bið hit seo healfdeade adl ac hwilc æthwega yfel
wæte bið gegoten on þæt lim þe hit on gesit ac bið
eaðlæcnere ac seo soðe healfdeade adl cymð æfter fiftigum wintra.
 12.1. Gif mon sy þære healfdædan adle seoc oððe bræc
seoc wyrc him oxumelli, suðerne eceddrenc ecedes & huniges &
wæteres gemang.
 13.1. Nim ecedes anne dæl, huniges twegen dælas wel
geclæsnodes, wæteres feorðan, seoð þonne oð þæt þriddan
dæl þære wætan oððe feorðan & fleot þæt fam &
þæt rot symle of oðþæt hit gesoden si.
 13.3. Gif þu wille þone drenc strengran wyrcan þonne do þu
swa mycel þæs ecedes swa þæs huniges & nytta þæs
læcedomas ge wið þisse adle ge wið ælcere ful neah.
 13.5. Nim simble þæs eceddrences swa geworhtes swa mycel swa
þe þince.
 13.6. Do wið þissum adlum rædic on þæt seaw þæs
drinces, læt beo nihterne on, syle þonne on morgenne þam seocum men
neahtnestigum þane rædic swa geseawne to þicganne swa he swyðust
mæge & þæt þu þanne læfe þæs seawes syððan se
rædic ofe sy geot hat wæter on, syle drincan þam seocum men to fylle.
 13.10. And þonne ymbe anes dæges hwile stinge him mon feþere
on muð oððe finger, nede hine to spiwanne.
 13.12. Nim, eft, eles anne dæl, wearmes wæteres twegan,
sealtes twegan cuceles fulle, meng togædere, syle to drincanne ceac fulne
& þanne stinge finger on muð, bæde to spiwanne, læt þanne
spiwan on þane ylcan ceac þe he ær of dranc, gesceawa þonne
hwæðer þe spiwða sy swa micel swa he ær gedranc.
 13.16. Gif he mara sy tyla his swa, gif he emmicel si þane þe
he ær gedranc syle eft on ða ilcan wisan oðþæt he ma spiwe þanne
he gedrince ær.
 13.17. Þis sceal swiþust wið blædran adle & þæm
stanum þe on blæddran syn.
 14.1. Wið þære healfdeadan adle nim þæt wæter þe
pyosan ræran on gesodene, ofer willeda, syle drincan.
 14.2. Swiðe þonne wecð þæt þone innoð &
clænsað.
 14.3. Eft, synfullan leaf on win gegniden, þæt clænsað
þane innað.
 14.3. Wiþ þan ilcan eft, ellenes blosman genim & gegnid
& gemenge wið hunig & gedo on box & þonne þearf si genim
bollan fulne hluttres geswettes wines, gemenge wið þæt & aseohhe,
syle drincan.
 14.6. Wið þan ilcan, betan mid hire wyrtruman seoð on
wætere butan sealte, syle þonne þæs wæteres bollan fulne to
gedrincanne.

END_TEXT
START_TEXT

Med 3 (Grattan-Singer)
B21.3.
Lacnunga: Grattan and Singer 1952, 96-130, 146-204.



 1.1. Wið heafodwræce, genim hamorwyrt & efenlastan
nyðowearde, cnuca, lege on clað, gnid in wæter, gnid swiðe þæt
heo sy eall geleðred, þweah mid þy leaðre þæt heafod gelome.
 2.1. Wið heafodwræce, hindhæleða & grundeswylgean
& fæncyrsan & giðrifan wyl in wætere, læt reocan in þa
eagan þa hwile hy hate synd, & ymb ða eagan gnid mid þam wyrtum swa
hatum.
 3.1. Wið heafodwærce, betan wyrtruman, cnuca mid hunige,
awring, do þæt seaw on þæt neb, gelicge upweard wið hatre sunnan,
& ahoh þæt heafod nyþerweard oððæt seo ex sy gesoht, hæbbe
him ær on muðe buteran oððe ele, asitte þonne uplang, hnige þonne
forð, læte flowan of þæn nebbe þa gilstre, do þæt gelome
oððæt hyt clæne sy.
 4.1. To heafodsealfe & to ehsealfe, aluwan, gegnid in eced,
smyre þæt heafod mid & in þa eagan do.
 5.1. Eahsealf, win & piper, do in horn, & in þa eagan
þonne þu ðe restan wille.
 6.1. Eahsealf, genim streawberian nyþewearde & pipor, do in
clað, bebind, lege on gesweted win, drype of þan claðe ænne dropan in
ægðer eage.
 7.1. Gif eagan forsetene beoð, genim hræfnes geallan &
hwitmæringc, wudulehtric & leaxes geallan, do tosomne, dryp on þæt
eage þurh linhæwenne clað & gehwæde arodes woses, þonne wacað
þæt eage.
 8.1. Þis is seo seleste eahsealf, nim doran hunig & foxes
smero & rahdeores mearh, mæng tosomne.
 9.1. Gif poc sy on eagan, nim mærcsapan & hinde meolc,
mæng tosomne & & swingc, læt standan oð hit sy hluttor, nim
þonne þæt hluttre, do on ða eagan, mid godes fultume he sceal aweg.
 10.1. Þis is seo æðeleste eahsealf, wið eahwyrce &
wið miste, & wið wænne, & wið weormum, & wið gicðan,
& wið tyrendum eagan, & wið ælcum uncuðum geswelle, genim
feferfugian blosman & ðunorclæfran blosman & dyles blosman &
hamorwyrte blosman & twegra cynna wyrmod & pollegian &
neoðowearde lilian & hæwene hnydelan & lufestice & dolhrunan,
& geporta ða wyrta tosomne, & awyll on heortes mearge oððe on his
smerwe, & menge, do ðonne on tela micel in ða eagan & smere utan
& wyrm to fyre, & ðeos sealf deah wið æghwylcum geswelle to
ðicganne & to smergenne, on swa hwylcum lime swa hit on bið.
 11.1. Wið hwostan, nim huniges tear & merces sæd &
diles sæd, cnuca þa sæd smale, mæng ðicce wið ðone tear,
& pipera swiðe, nim ðry sticcan fulle on nihtnihstig.
 12.1. Wið eagena dymnesse, nim wulfes camb neoðeweardne &
lege on hunig ðreo niht, nim þonne & wipa þæt hunig of, cnuca
þonne an sticce ðære wyrte, wring þonne ðurh linhæwenne clað
on þæt eage.
 13.1. Gif eagan tyran, genim grene rudan, cnuca smale & wes mid
doran hunige oððe mid dunhunige, wring þurh linenne clað on þæt
eage swa lange swa him ðearf sy.
 14.1. Se man se ðe biþ on healsoman, nime healswyrt &
wudamerce & wudafillan, & streawbergean wisan, & eoforþrotan
& garclifan, & isenheardan butan ælcan isene genumen, &
æðelferðþincwyrt & cneowholen & bradbisceopwyrt &
brunwyrt, gesomnige ealle þas wyrta togædere þrim nihtan ær sumor on
tun ga, ælcre efenmicel, & gewyrce to drænce on wyliscan ealaþ,
& þonne on niht þonne sumor on tun gæð on mergen, þonne sceal
se man wacyan ealle þa niht, þe ðone drenc drincan wile, & þonne
coccas crawan forman syðe þonne drince he æne, oþre siðe þonne
dæg & niht scade, þriddan siðe þonne sunne upga, & reste hine
syþþan.
 15.1. Þis is seo grene sealf, betonica, rude, lufestice, finol,
saluie, æðelferþincwyrt, sauine, helde, galluces moran, slarige, merce,
cearfille, hræmnes fot, mugwyrt, organa, melde, quinquefolium, ualeriane,
clate, medewyrt, dweorgedwoslan, pipeneale, solsequium, biscupwyrt, hæsel,
quice, hegecliue, grundeswylie, brocminte & oþre mintan, cicena mete,
gagel, hegehymele, cost, eorðnafala, hnutbeames leaf, lauberge, cymen, ele,
weax.
 16.1. Wið adle, nim þreo leaf gageles on gewylledre mealtre
meolce, syle þry morhgenas drincan.
 17.1. Wið heafodece, rude & dweorgedwosle & betan more
& wuduroue, nim ealra euenmicel swa ðu mæge mid þinan scitefingre to
þinum ðuman befon, cnuca hy smale, & mylt buteran & do of eall
þæt fule & do on clæne pannan, & awyl ða wyrta þæron
wel, & wring ðurh clað, do ele to, gif ðu begytan mæge, &
smyre his heafod mid, þær hit acy.
 18.1. Sealf wið fleogendum attre & færspryngum, nim
hamorwyrte handfulle & mægeðan handfulle & wegbrædan handfulle,
& eadoccan moran, sece ða þe fleotan wille, þære ðeah læst,
& clænes huniges ane ægscylle fulle, nim þonne clæne buteran,
þrywa gemylte ðe þa sealfe midweorcean wile, singe man ane mæssan ofer
ðam wyrtum ær man hy tosomne do & þa sealfe wyrce.
 19.1. Wið ðone bledendan fic, nim murran ða wyrt, &
ceorf/ of nygan penegas & do on ælcne hunig, & ðige ða on
æfen, & eft oðre nygan on mergen, & do swa nigon dagas & <foreign>IX</foreign>
niht butan ðe raðor bot cume.
 21.1. Cardiacus hatte seo adl ðe man swiðe swæteð on, on
hy man sceal wyrcean utyrnende drænceas & him wyrcean cliðan toforan
his heafde & to his breostan, genim grene rudan leaf, scearfa smale &
cnuca swiðe, & beren meala gesyft do ðærto, & swetedne eced,
wyrc to cliðan & do on þicne clað & bind on þreo niht &
þry dagas, do eft niwne to, & drince seoca of bræmelberian gewrungene
oft.
 22.1. Sing ðis wið toðece, syððan sunne beo on setle,
swiðe oft, <foreign>caio laio quaque uoaque ofer sæloficia</foreign> sleah manna wyrm,
nemne her þone man & his fæder, cweð þonne, <foreign>lilumenne</foreign> æceð
þæt ofer eall þonne alið, colað þonne hit on eorðan hatost
byrneð, <foreign>finit, amen</foreign>.
 23.1. Wið ðone dropan, iue & fifleafe, nædderwyrt &
hlædderwyrt & eorðgeallan, wyrc ðas wyrta on hærfeste &
scearfa/ hy smale & drige hy, & heald hy ofer winter, & nytta hy
þonne ðe ðearf sy, wylle hy on ealað.
 24.1. Wið geswel, genim lilian moran & ellenes spryttinge
& porleaces leaf, & scearfa swiðe smale & cnuca swiðe, & do
on ðicne clað, & bind on.
 25.1. Sing ðis gebed on ða blacan blegene <foreign>IX</foreign> syðan,
ærest pater noster, <foreign>Tigað tigað tigað calicet aclu cluel sedes
adclocles acre earcre arnem nonabiuð ær ærnem niðren arcum cunað
arcum arctua fligara uflen binchi cutern nicuparam raf afð egal uflen arta
arta arta trauncula trauncula, querite et inuenietis, adiuro te per patrem et
filium et spiritum sanctum non amplius crescas sed arescas, super aspidem et
basilliscum ambulabis et conculcabis leonem et draconem, crux matheus, crux
marcus, crux lucas, crux iohannes.</foreign> Wið ðon þe mon oððe nyten wyrm
gedrince, gyt hyt sy wæpnedcynnes sing ðis leoð in þæt swiðre
eare þe her æfter awriten is, gif hit sy wifcynnes sing in þæt
wynstre eare, <foreign>Gonomil orgomil marbumil marbsai ramum tofeð tengo docuillo
biran cuiðær cæfmiil scuiht cuillo scuiht cuib duill marbsiramum</foreign>.
 26.5. Sing nygon siðan in þæt eare þis galdor & pater
noster æne.
 27.1. Þis ylce galdor mæg mon singan wið smeogan wyrme, sing
gelome on þa dolh, & mid ðinan spatle smyre, & genim grene
curmeallan, cnuca, lege on þæt dolh, & beðe mid hattre cumicgan.
 28.1. Wið ðon ðe mon attor gedrince, nim marubian sæd,
mængc wið wine, syle drincan.
 29.1. Þis is se halga drænc wið ælfsidene & wið
eallum feondes costungum, writ on husldisce, <foreign>In principio erat uerbum usque
non conprehenderunt, et plura et circumibat iesus totam galileam docens usque
et secuti sunt eum turbe multe, Deus in nomine tuo usque in finem, Deus
misereatur nobis usque in finem, Domine deus in adiutorium usque in finem</foreign>.
 29.5. Nim cristallan & disman & sidewaran & cassuc
& finol, & nim sester fulne gehalgodes wines, & hat unmælne mon
gefeccean swigende ongean streame healfne sester yrnendes wæteres, nim
þonne & lege ða wyrta ealle in þæt wæter & þweah þæt
gewrit of ðan husldisce þærin swiðe clæne, geot þonne þæt
gehalgade win ufon on ðæt oþer.
 29.10. Ber þonne to ciricean, læt singan mæssan ofer, ane
<foreign>omnibus sanctis</foreign> oðre <foreign>Contra tribulatione</foreign>, þriddan <foreign>sanctam marian</foreign>,
sing ðas gebedsealmas, <foreign>Miserere mei deus, Deus in nomine tuo, Deus
misereatur nobis, Domine deus, Inclina domine, & credo, & Gloria in
excelsis deo, & letanias, Pater noster</foreign>, & bletsa georne in
ælmihtiges drihtnes naman & cweð, <foreign>in nomine patris et filii et
spiritus sancti sit benedictum</foreign>, bruc syþþan.
 30.1. To wensealfe, Nim elenan & rædic, cyrfillan &
hræmnes fot, ængliscne næp & finul & saluian &
suþernewuda & cnuca tosomne, & nim garleaces godne dæl, cnuca,
& wring, þurh clað on gemered hunig, þonne hit swiðe gesoden sy,
þonne do ðu pipor & sidewaran, gallengar & gingifre & rinde
& lawerbergean & pyretran, godne dæl ælces be ðære
mæðe, & syððan hit swa gemænged þara wyrta wos & þæt
hunig, þonne seoð ðu hit twa swa swiðe swa hit ær wæs, þonne
hæfst/ þu gode sealfe wið wennas & wið nyrwet.
 31.1. To godre bansealfe þe mæg wið heafodece & wið
ealra lyma tyddernysse, sceal rude, rædic & ampre, uane, feuerfuge,
æscðrote, eofoðrote, cilðenige, bete & betonican, ribbe &
reade hofe, elene, alexandrian moran, clufðung & clate, liðwyrt &
lambes cerse, hylwyrt, hæsel, cwice, wudurofe & wrættes cið,
springwyrt, sperewyrt, wegbræde & wermod, ealhtran & hæferðan,
hegecliffe & hymelan, gearwan & geaces suran, belenan & bradeleac,
nim ealra ðyssa wyrta efenfela, do on mortere, cnuca eall tosomne & do
ðærto ifigcroppas.
 31.8. & nim æscrinde & weliges twiga & acrinde &
wirrinde & surre apoldrerinde & seales rinde & wudubindan leaf,
þas ealle sculan beon genumene on neoðoweardan & on easteweardan þan
treowan, scearfige ealle ðas rinda togædere & wylle on haligwætere
oððæt hy wel hnexian, do þonne to þan wyrtum on mortere, cnuca eall
tosomne.
 31.12. Nim þonne heortes smera & hæferes smera & eald
morod & fearres smeru & bares smeru & rammes smeru, mylte mon ealle
tosomne & geote to trindan, somnige mon þonne ealle þa ban tosomne ðe
man ge gaderian mæge, & cnocie man þa ban mid æxse yre &
seoðe & fleote þæt smeru, wyrce to trindan, nime þonne ealde
buteran & wylle þa wyrta & þa rinda, don eall tosomne, þonne hit
beo æne awylled sette þonne, scearfa þonne eall þæt smera on pannan
swa micel swa þu sealfe habban wille & þu getyrwan mæge, sete ofer
fyr, læt socian, næs to swiðe weallan, oððaet hyo genoh sy, seoh
ðurh clað, sete eft ofer fyr.
 31.21. Nim þonne nygon clufa garleaces gehalgodes, cnuca on wine,
wring þurh clað, scaf on myrran þa wyrt & fanthalig wex &
brynestor/ & hwitne rycels, geot þonne innan ða sealfe, swa micel
þæt sy <foreign>III</foreign> ægscylla gewyrðe, nim þonne ealde sapan & ealdes
oxsan mearh & earnes mearh, do þonne ða tyrwan, ond mæng þonne mid
cwicbeamenum sticcan oð heo brun sy.
 31.26. Sing þonne þærofer, <foreign>Benedictus dominus deus meus</foreign>
& þone oþerne <foreign>benedictus dominus deus israel, & mangnificað,
& credo in unum</foreign>, & þæt gebed, matheus, marcus, lucas, iohannes,
sy þæt sar þær hit sy, smite mon ða sealfe ærest on þæt
heafod.
 32.1. Gif poc sy on eagan, nim mearhsapan & hinde meoluc,
mæng tosomne & swyng, læt standan oð hit sy hluttor, nim þonne
þæt hlutre, do on ða eagan, mid godes fultume heo sceal aweg.
 32.3. Nim clatan moran, cnuca swiðe & wyl on beore, syle
drincan wel wearm þonne ðu geseo þæt hy utslean, mid godes fultume ne
wyrð him nan orne.
 33.1. Þas wyrte sculon to lungensealfe, banwyrt & brunwyrt,
betonican & streawberian wise, suþernewuda & isopo, saluie &
sauine & rude, garclife & hæsel, cwice, medewyrt, dolhrune.
 34.1. Wið heafodece, wyl in wætere pollegian & leac,
mintan, fenmintan & þæt ðridde cyn mintan þæt bloweð hwite,
þweah þæt heafod mid þys wose gelome.
 35.1. Wið hreofum lice, adelf ampron & gelodwyrt, teon ut
lange, cnuca ealle wel, wyll in buteran, do hwon sealtes in, þæt bið god
sealf wið hreofum lice, þweah þone man mid hate & mid ðare sealfe
smyre.
 36.1. Wið cneowærce, genim weodobende wisan & hegerifan,
gecnuca well tosomne & do meda, læt standan nyhternum on þæm
wyrtum, syle drincan.
 37.1. To eahsealfe, nim aluwan & sidewaran, lawerberian &
pipor, gescaf smale, & cubuteran fersce lege on wæter, nim þonne
hwetstan bradne & gnid ða buteran on ðæm hwetstane mid copore
þæt heo beo wel toh, do þonne sumne dæl þara wyrta þærto,
clæm ðonne on arfæt, læt standan nygon niht, wende man ælce
dæge, mylte siþþan on ðæm arfæte sylfan, aseoh þurh clað, do
syþðan on swylc fætels swylce ðu wille, nyttige þonne þe þearf
sy, þeos sealf mæg wið ælces cynnes untrumnysse ðe eagan
eigliað.
 38.1. Wið utsihte, genim hænne æg, lege twa niht on eced,
gif hit ne tocine, tosleah hwon, lege eft in ðone eced nyhterne, gesleah
þonne in buteran, lege in ele, ado þonne hwon ofer fyr, syle etan.
 39.1. Eft wið þon, hunig & hwætesmedman & unsylt
smeoru & wex, wyl eall tosomne, syle etan gelome.
 40.1. Wyll wið ðon miclan eorðnafolan & fifleafan &
gyðhrofan & gearwan & eferþon & eorforfearn & moldcorn
& medewyrt neoðewearde, drinc gelome.
 41.1. Scæf efic wið þone bol in meolc, & þige
wærlice, & seoð ealle ða in meolce, & hwilum þa meolc geren
mid cyslybbe & ðige hy.
 42.1. Wyrc utyrnendne drænc, genim fif & hundeahtatig
lybcorna & neogon piporcorn, fiftene sundcorn wel berended, cnuca smale, do
sealt in & wyrmelan, mæng tosomne & gnid swiðe þæt hit sy
þæt smælste, geworht to duste, genim scæncbollan fulne leohtes
beores, oððe hluttor eala wel gesweted oððe gesweted win, mængc ða
wyrta þærwið geornlice, læt stondan nihterne, hrer hine eft on mergen
þonne he hine drincan scyle swiðe wel, & ða wyrte geornlice wið
þone wætan gemengce, drince þonne.
 43.1. Gif he sy to unswið, wyl merce in wætere, syle drincan,
gif he to swið sy, wyl curmeallan.
 44.1. Oþer utyrnynde drænc, genim medmicle moran glædenon
fædme longe & swa greata swa ðin þuma, & swylc tu hamwyrte
& celðenian moran & heleleafes moran & ellenrinde neoðewearde,
& wæsc ða moran ealle swiðe wel & bescæf utan swiðe
clæne ða moran & ða rinde, gecnuca ealle ða wyrte swiðe, ado in
hluttor eala, berend & gegnid feowertig lybcorna & ado þonne into
ðæm wyrtum, læt standan þreo niht, syle drincan ær uhton lytelne
scænc fulne þæt se drænc sy ðe ær geleored.
 45.1. Þridde utyrnende drænc, wyl secg & glædenan
neoðewearde in suran ealað, asih þonne, lege eft in niwe, læt ane niht
inne beon, syle drincan.
 46.1. Wyrc spiwdrænc, wyl hwerhwettan in wætere, læt
weallan lancge, asih þonne healfne bollan, gegnid hundeahtatig libcorna in
þone/ drænc.
 47.1. Wyrc oðerne of beore & of feowertig lybcorna, ado
seofontene pipercorn gif ðu wille.
 48.1. Spiwdrænc, ado in beor oððe in win finul, læt
standan ane niht, syle drincan.
 49.1. Wyrc sealfe wið heafodwærce & wið liðwyrce &
wið eahwyrce & wið wenne & wið ðeore, genim eolonon &
rædic, wermod & bisceopwyrt, cropleac, garleac & holleac, ealra
efenfela, gecnuca, wyl in buteran, & celleðenian & reade netelan, ado
in æren fæt, læt ðærin oþþæt hi hæwen sy, asih ðurh
clað, smyre mid þæt heafod & ða leomu þær hit sar sy.
 50.1. Wið sidwærce, betonican, bisceopwyrt, eolonan, rædic,
ompran/ ða ðe swimman, marufian, grundeswylie, cropleac, garleac, rude,
hindhæleðe/, ealhtre, hune, seoð in buteran, smyre mid ða sidan, him
bið sel.
 51.1. Wyrc briw wið lungenadle, wyll in buteran þas wyrte &
scearfa smale, cropleac ærest, wyl hwile, ado ðonne hrædic in &
eolonan & beren mela & hwites sealtes fela, wyl loncge, & hatne
ete.
 52.1. Wyrc oðerne, wyl in buteran giðhrofan, attorlaðan,
betonican, mænc ealle tosomne, ado syððan ofer fyr.
 53.1. Wyrc þriddan briw, wyl in buteran merce, eolonan, rædic,
þa clufehton wenwyrt, hoc, wermod læst, cnuca ealle swiðe wel, syle
wearm etan, & on ufan drincon þriwa on dæg ær þon he ete.
 54.1. Feorða briw, wyl in hunige beton oððe marubian, syle
etan wearme.
 54.2. Wyrc ær drænc of ðære beton anre, wyll in wine
oððe on ealað, he drince ær he ðone briw ete.
 55.1. Drænc wið lungenadle, wyl marubian in wine oððe in
ealað, geswet hwon mid hunige, syle drincan wearme on nihtnicstig, &
þonne licge on ða swiðran sidan gode hwile æfter ðæm drænce
& þænne þone swiðran earm swa he swiþast mæge.
 56.1. Genim betan, seoð on buteran, syle hate etan mid ðære
buteran, a bið swa selre swa he fættron mete ete & gif he mæge
gedrincan hwilum hwæthwega ðære buteran.
 57.1. Eft drænc, genim marubian & þa lancgan cliton &
wermod & boðen, gearwan, betonican godne dæl, do ealle in eala, syle
drincan on nyhtnicstig.
 58.1. Genim feldmoran, gecnuca swiðe, lege in win oððe in
eala, læt standan ane niht oððe twa, syle drincan on nihtnicstig.
 59.1. Eft wið þon, genim gagel & marubian & acrimonian,
wyl in ealað, geswet mid hunige.
 60.1. Wyrc briw, wyll ysopon in buteran & rædic &
eolonan & beren mela nest wel longe, syle wearm etan.
 61.1. Briw, seoð in buteran & in hunige beton swiðe,
oððæt he swa ðicce sy swa briw, ete on nihtnicstig ðreo snæda
swa hates.
 62.1. Slæpdrænc, rædic, hymlic, wermod, belone, cnuca
ealle þa wyrte, do in ealað, læt standan ane niht, drince ðonne.
 63.1. To haligre sealfe, sceal betonican & benedicte, &
hindhæleðe & hænep, hind brer & isenhearde, salfige &
safine, bisceopwyrt & boðen, finul & fifleafe, healswyrt & hune,
mucgwyrt, medewyrt, & mergelle, agrimonia, & æðelferðingwyrt,
rædic & ribbe & seo reade gearuwe, dile, oportanie & draganse,
cassuc & cawlic & cyleðenie, wyirrind, wuduweaxe, wudurofe &
wrættes cið, saturege & sigelhweorfa, brunewyrt & rude, &
berbene, streawberian wise & blæces snegles dust, ealhtre, fanan, merce,
pollegian, attorlaðe, haran spicel, wudufille, wermod, eoforþrote, &
æncglisc cost, hæwen hnydele, hofe, cymen, uinca peruinca, &
feferfuge, lilige, leuastica, alehsandrie, petresilige, grundeswylige.
 63.2. Þysra feower wyrta man sceal mæst don to & eallra
oðra ælcre efenfela, & ðus man sceal ða buteran gewyrcean to
ðære haligan sealfe, æt anes heowes cy, þæt heo sy eall reod
oððe hwit & unmæle, mon ða buteran aðwere, & gif ðu
næbbe buteran genoge, awæsc swiðe clæne & mængc oðre
wið, & ða wyrta ealle gescearfa swiðe smale tosomne, & wæter
gehalga fonthalgunge, & do ceac innan in ða buteran, genim þonne
ænne sticcan & gewyrc hine feðorbyrste, writ onforan ðas halgan
naman, Matheus, marcus, lucas, iohannes.
 63.9. Styre þonne mid ðy sticcan ða buteran, eal þæt
fæt, ðu sing ofer ðas sealmas, <foreign>Beati immaculati</foreign>, ælcne ðriwa
ofer, & <foreign>gloria in excelsis deo, & Credo in deum patrem</foreign>, &
letanias arime ofer, þæt is ðara haligra naman & <foreign>deus meus et
pater, et in principio</foreign>, & þæt wyrmgealdor, & þis gealdor singe
ofer, <foreign>Acre arcre arnem nona ærnem beoðor ærnem nidren arcun cunað
ele harassan fidine</foreign>.
 63.14. Sing ðis nygon siðan & do ðin spatl on & blaw
on & lege ða wyrta be ðæm ceace, & gehalgie hy syððan
mæssepreost.
 63.16. Singe ðas orationes ofer.
 66.1. Þas gebedu þriwa man sceal singan ælc þriwa on
þysne drænc, & þæs mannes oruð eallinga on þone wætan þa
hwile þe he hit singe.
 67.1. Gif se mon sy innan forswollen, þæt he ne mæge þone
wætan þicgean, sinc him on þone muþ innan.
 69.1. Wið færlicre adle, sie clufehte wenwyrt, clate,
bisceopwyrt, finul, rædic, wyl in ealað, syle drincan.
 70.1. Wið lændenwyrce, finolsæd, betonican leaf grene,
acrimonian nyoðewearde, gnid to duste, wes mid geswettan ealað, gewlece,
syle hat drincan in stalle, stonde gode hwile.
 71.1. Wið þeore, genim cwicrinde & æscrinde &
berehalm, wel in wætere, genim alomalt mid ðy wætere, gebreow mid gryt
cumb fulne ealað mid ðy wætere, geclænsa, ðonne læt standan ane
niht gesweted mid hunige, drince nygon morgenas & ete secgleac &
cropleac & cymen tosomne & nænigne oþerne wætan ne ðige.
 72.1. Gif ðeor sy in men, wyrc drænc, nim þas wyrte,
nyoþowearde finul & bisceopwyrt, æscðrote, ealra efenmicel, þyssa
twega/ mæst ufonwearde rudan & betonican, ofgeot mid <foreign>III</foreign> mædrum
ealoð, & gesinge <foreign>III</foreign> mæssan ofer, drince ymbe twa niht þæs ðe
hy ofgoten sien, syle drincan ær his mete & æfter.
 73.1. Drænc wið ðeore, nim ðas wyrte neoðowearde,
ceasteræsc, ontre, ðas ufonwearde betonican, rude, wermod, acremonia,
felterre, wuduþistel, feferfuge, æþelferðingcwyrt, ofgeot mid ealað,
læt stondan ane niht, drince <foreign>VIIII</foreign> morgenas lytle bollan fulle swiðe
ær & ete sealtne mete & nowiht fersces.
 74.1. Wyrc ðeordrænc godne, genim wermod & boðen,
acrimonian, pollegan, ða smalan wenwyrt, feltere, ægwyrt, ðyorwyrt,
ceasteræsces/ twa snada, eofolan þreo snada, cammuces <foreign>IV</foreign>, wuduweaxan
godne dæl, & curmeallan, gescearfa ða wyrta in god hluttor eala
oððe in god wylisc eala, læt standan <foreign>III</foreign> niht bewrogen, syle drincan
scænc fulne tide ær oþrum mete.
 75.1. Wið þeore & wið sceotendum wenne, genim boðen
& gearwan & weoduweaxan & hræfnes fot, do in god eala, syle
drincan on dæge <foreign>III</foreign> drænceas.
 76.1. Gif ðeor sy gewunad in anre stowwe, wyrc gode beðingce,
genim ifig ðe on stane wyxð on eorþan, & gearwan & wudubindan
leaf & cuslyppan & oxanslyppan, gecnuca hy ealle swiðe wel, lege on
hatne stan in troge, do hwon wæteres in, læt reocan on þæt lic, swa
him ðearf sy, oððæt col sy, do oþerne hatne stan in, beþe gelome,
sona him bið sel.
 77.1. Wið ðeore, ealhtre, wælwyrt, weoduweaxe, æscrind in
eorþan, cneowholen, wermod se hara, rædic, ceasteræsc, lytel sauinan.
 78.1. Gif se uic weorðe on mannes setle geseten, þonne nim ðu
clatan moran, þa greatan, <foreign>III</foreign> oððe <foreign>IIII</foreign>, & berec hy on hate
æmergean, & ateoh þonne ða ane of ðan heorðe & cnuca &
wyrc swylce an lytel cicel, & lege to þæm setle swa ðu hatost
forberan mæge, þonne se cicel colige, þonne wyrc þu ma & lege to,
& beo on stilnesse dæg oððe twegen, þonne þu þis do, hit is
afandad læcecræft, ne delfe hy nan man þa moran mid isene, & mid
wætere ne þwea, ac strice hy mid claðe clæne, & do swiþe
þynne clað betweonan þæt setl & ðone cicel.
 83.1. Gif se wyrm sy nyþergewend oððe se bledenda fic, bedelf
ænne wrid cileþenigan moran & nim mid þinum twam handum
uppeweardes/, & sing þærofer <foreign>VIIII</foreign> paternostra, æt þam
nigeðan æt <foreign>libera nos a malo</foreign>, bred hy þonne up, & nim of þam
ciðe & of oþrum þæt þær sy an lytel cuppe ful, & drenc
hy þonne & beðige hine mon to wearman fyre, him bið sona sel.
 84.1. Eft wið þon ylcan, læt niman ænne greatne cwurnstan
& hætan hine & lecgan hine under þone man, & niman wælwyrt
& leomucan & mugcwyrt & lecgan uppan þone stan & on under,
& do þærto ceald wæter, & læt reocan þone bræð upon
þone man, swa hat swa he hatust forberan mæge.
 85.1. Gif fot oððe cneow oððe scancan swellan, nim
neoðewearde betonican oððe elehtran, cnuca hy swiþe, mænge wiþ
smalan/ hwætenan meoluwe, clæme on þæt geswel.
 86.1. Wið micclum lice & cringcadle wyrce sealfe, wyll in
buteran þas wyrta, elenan moran, & hegerifan ufewearde, & sauinan
& curmeallan & feferfugean & dolhrunan & brunwyrt, awringc
ðurh clað, hafa þonne gegniden & gebærned sealt & an
penigweorð swefles.
 87.1. Writ ðis ondlang da earmas wiþ dweorh, & gnid
cyleðenigean on ealað, <foreign>sanctus macutus sancte uictorici</foreign>.
 88.1. Writ þis ondlang ða earmas wið dweorh, & gnid
cyleþenigean on ealað, <foreign>sanctus macutus, sancte uictorici</foreign>.
 89.1. Wið wennas æt mannes heortan, nim hwerhwettan &
rædic & smælne tunnæp & garleac & suþerne wuda &
fifleafan & pipor on unsodenan hunige, & wring ðurh clað &
pipera þonne & wylle þonne swiðe.
 90.1. Þis gebed man sceal singan on ða blacan blegene <foreign>IX</foreign>
siðum, <foreign>tigað</foreign>.
 90.2. Wyrc þonne godne cliðan, genim anes æges gewyrðe
greates sealtes & bærn on anan claðe þæt hit si þurhburnen,
gegnid hit þonne to duste & nim þonne þreora ægra geolcan &
gemængc to þam duste, þæt hit sy swa stið þæt hit wille wel
clyfian, & geopenige mon þonne þone dott & binde þone cliðan to
þan swyle swa ðe þearf sy.
 90.6. Wyrc him þonne sealfe, ðæt hit halige, genim
æðelferðingcwyrt & elehtran & reade fillan & merce, gecnuca
ealle tosomne & wyll on ferscre buteran.
 91.1. Gif men eglað seo blace blegen, þonne nime man great
sealt, bærne on linenum claðe swa micel swa an æg, grinde þonne
þæt sealt swiþe smæl, nime þonne þreora ægra, geolcan, swinge
hit swiðe togædere & lege hit <foreign>VI</foreign> niht þærto, nim þonne
eorðnafelan & grundeswylian & cawelleaf & eald smera, cnuca
þæt eal tosomne & lege hit þreo niht þærto, nim þonne gearwan
& grundewylian & bræmbelleaf & clæne spic, cnuca togædere
& lege þærto, him bið sona sel, oððæt hit hal sy, & ne
cume þær æt nan wæta, butan of þan wyrtan sylfan.
 92.1. Gif þin heorte ace, nim ribban & wyl on meolce, drinc
nygon morgenas, þe bið sona sel.
 94.1. Her syndon læcedomas wið ælces cynnes omum &
onfeallum & bancoþum eahta & twentige.
 94.2. Grenes merces leaf gecnucude mid æges þæt hwite &
ecedes dræstan, smyre on þa stowe þær þæt sar sy.
 95.1. Wið omum & blegnum, <foreign>Cristus natus aaius sanctus a
christus passus aaius a christus resurrexit a mortuis aaius sanctus aa superare
potens</foreign>.
 96.1. Wið omum & ablegnedum, sur meolc, wyrce cealre &
beþe mid cealre.
 97.1. Eft, genim beordræstan & sapan & æges þæt
hwite & ealde grut, lege on wið omena geswelle.
 98.1. Eft, wið omena geberste, sitte on cealdum wætere,
oððæt hit adeadad sy, teoh þonne up, sleah þonne feower scearpan ymb
þa poccas utan & læt yrnan þa hwile þe he wille.
 98.3. & wyrc þa sealfe, brunewyrt, merscmergyllan & reade
netlan, wel on buteran, smyre mid, & beþe mid þam wyrtum .
 99.1. Eft, angeltwæccan, gegnid swiþe, do eced to & bind
on/ & smyre mid.
 100.1. Eft, safinan, gegnid to duste & mængc wið hunige,
& smyre mid.
 101.1. Eft, wið þon ylcan, genim gebrædde ægru, meng
wið ele, lege on, & besweþe mid betan leafum.
 102.1. Eft, cealfes scearn oððe ealdes hryþeres wearm, &
lege on.
 103.1. Eft genim heoretes sceafeþan of felle, ascafen mid pumice,
& wese mid ecede & smyre mid.
 104.1. Eft, genim eofores geallan oððe oþeres swynes, &
smyre mid þær hit sar si.
 105.1. Wið þon ylcan, genim swalwan nest & gebræc mid
ealle & gebærne mid scearne mid ealle, & gegnid to duste &
mæng wiþ eced, & smyre mid.
 106.1. Eft, gehæt ceald wæter mid isene, & beþe mid
gelome.
 107.1. Wið hwostan & neorunyse, wyl sealuian & finol on
geswettum ealoð & sup hat, do swa swa oft swa þe þearf sie.
 108.1. Wið morgenwlætunga, wyl on wætre eorþgeallan, swet
mid hunige, sele him godne bollan fulne on morgenne.
 109.1. Wið þon þe mon blode wealle þurh his muð, genim
betonican þreora trymessa gewæge & cole gate meoloc þreo cuppan
fulle, & drince, þonne bið he sona hal.
 110.1. Wið ælces dæges monnes tydernesse innewearde,
genime wegbrædan, do on win, supe þæt wos, & ete þa wyrta,
þonne deah hit wið æghwylcre innancundre unhælo.
 111.1. Gif man sceorpe on þone innað, galluc hatte, delf þa
moran/.
 112.1. Wið eagena teara, heortes hornes axan, do on geswet win,
do to duste, do godne cucelere fulne, ægscylle fulle wines oððe godes
ealað, & hunig, syle drincan ær on mergen.
 113.1. Wið earon æþele drænc, genim hrædic
nyþeweardne & elenan, þa bradan biscopwyrt & cassucleaf, rudan
& rosan, safenan, feferfuigan, gebeat ealle tosamne, ofgeat mid ænne
sester fulne ealoð ær þu mete þicge.
 114.1. Wið lungenadle & breostwræce, genim merces sæd
& diles sæd, gnid, wyl, & gemæng wið huniges teare, do sumne
dæl pipores, & do him þreo snæda on nihtnyhstig.
 115.1. Wið healsomena, smyra hy sona mid hryþeres geallan &
swiþost mid oxan, him bið sona sel.
 116.1. Wið lændenece, genim betonican <foreign>X</foreign> pænega gewæge,
do þær geswettes wines to twegen bollan fulle, mæng wið hat
wæter, syle hit nistigum drincan.
 117.1. Wið utsihte, genim lemocan, wyl hy on meda gemetlice mid
smalan/ hwætenan melowe, do hryþeres smera to oððe sceapes, syle him
etan wearm.
 118.1. Gif hors gescoten sy oððe oþer neat, nim ompran sæd
& scyttisc wex, gesinge maessepreost <foreign>XII</foreign> mæssan ofer & do halig
wæter on, & do þonne on þæt hors, oððe on swa hwylc neat swa
hit sie, hafa þe þa wyrta symle mid.
 119.1. Gif men synd wænnas gewunod on þæt heafod foran
oððe on ða eagan, wring neoþewearde cuslyppan & holleac in ða
næsþyrlo, læt licgan upweard gode hwile, þis is gewis læcedom.
 120.1. To monnes stæmne, nim cyrfillan & wuducyrfillan,
biscopwyrt, ontran, grundeswyligean, wyrc to drænce on hluttrum ealað.
 120.2. Nim þreo snada buteran, gemængce wið hwæten meola,
& gesylte, þyge mid ðy drænce, do swa neogan morgnas, ma gif þe
þearf sy.
 121.1. Wið angcbreoste, wyll holenrinde on gate meolce & sup
wearm/ nyhstig.
 122.1. Wið ðone swiman, nim rudan & salfian & finul
& eorðifig, bettonican & lilian, cnuca ealle þas wyrta tosomne, do
on ænne pohchan, ofgeot mid wætere, gnid swyðe, læt sigan ut on sum
fæt, nim þone wætan & wyrm, & lafa þin heafod mid, do swa oft
swa þe þearf sy.
 123.1. Wyrc godne drenc wið sidece, wyl betonican &
pollegian/ in aldum wine, do in <foreign>XXVII</foreign> piporcorna gegrundenra, syle him on
nihtnyhstig godne scenc fulne wearmes, & gereste gode hwile æfter
ðæm drence on ðam saran sidan.
 124.1. Wið ðon ylcan, wyll in ealaþ þa haran hunan &
rudan, geswet mid hunige, syle drincan on mergene on nihtnihstig godne bollan
fulne, & oðerne þonne he restan wille, & symle reste ærest on
ða saran sidan oððæt he hal sy.
 125.1. Eft, wið sidece, genim hocleaf grene, cnuca swiðe,
mænge wið ele þæt hit sy swylce clam, clæm ðonne on ða sidan
þær se sy mæst & wrið mid claðe, læt swa gewriðen þreo
niht, þonne bið se man hal.
 126.1. Wið fotadle, genim betonican, wyl in wætere, bewyll
þriddan dæl, syle þonne drincan, & ða wyrt gecnuca, lege on
wundorlice hraðe þæt sar gelyhteð, þæs ðe gelærede læceas
secgeað.
 127.1. Wið ðære miclan siondan fotadle, þære ðe
læceas hatað podagre, seo adl bið aswollen & heo sihð wursme &
gilstre & seonuwa fortogene & ða tan scrincað up, genim
grundeswyligean, ða ðe on ærenu wexeð, & þa readan wudufillan,
bega efenfela, cnuca wið ealdum swines rysle, wyrc to clame, do on ða fet,
wrið mid claðe on niht, & ðweah eft on morgen & dryg mid claðe,
smyre mid henne æges þy hwitan, do eft nyowne clam, do swa <foreign>VII</foreign> niht,
þonne bið ða seonuwa rihte & ða fet hale.
 128.1. Wyrc drænc wiþ þon ylcan, genim ða ylcan
grundeswyligean & hindheoloðan & ða smalan cliðwyrt &
wuduhrofan & pollegian, ealra efenfela, do in win oððe on wylisc eala,
syle drincan godne scænc fulne on nihtnihstig, þes drænc is god wið
endwerce & wið þeohwerce & wið fotswilum.
 129.1. Wið giccendre wombe, wyll pollegian on wætere, syle
supan swa he hatost mæge aræfnan, ðam men bið sona se gicða
læssa.
 130.1. Wyrc sealfe wið lusum, wyll in buteran nyoðeweardne
hymlic & wyrmod oððe boðen, smyre mid þæt heafod, seo sealf
gedeð þæt þær bið þara lusa læs.
 131.1. Wyrc godne drænc wið lusum, genim lufestice &
wyrmod & hymlic, doo in eala, syle drincan on nihtnihstig godne bollan
fulne.
 132.1. Wið innoðes hefignesse, syle etan rædic mid sealte,
& eced supan, sona bið þæt mod leohtre.
 133.1. Wið fleogendan attre, asleah <foreign>IV</foreign> scearpan on feower
healfa mid æcenan brande, geblodga ðone brand, weorp on weg, sing ðis on
<foreign>III</foreign>, <foreign>Matheus me ducat, marcus me conseruat, lucas me liberat, iohannes me
adiuuat semper amen. Contriue deus omnem malum et nequitiam per uirtutem patris
et filii et spiritus sancti sanctifica me, emanuhel, esus christus, libera me
ab omnibus insidiis inimici, benedictio domini super caput meum, potens deus in
omni tempore, amen</foreign>.
 136.1. Wið lusan, sealf, cummuc, clofðung, rædic, wermod,
ealra efenfela, gecnuca to duste, gecned wið ele, smyre mid ealne ðone
lichoman.
 137.1. Nim eac meldon ða wyrt, gewyrc to duste swiðe smale, do
in hat wæter, syle drincan, sona ða lys & oðre lytle wyrmas
swyltað.
 138.1. Nim eac wermod & marufian & wyl gelice micel ealra,
wyll in wine oððe on geswettum wætere, gedo þriwa on þone nafolan,
þonne swylteð ða lys & oðre lytle wyrmas.
 139.1. Nim eac cylendran wið ðon, wyll in eala swiðe, smyre
mid þæt heafod.
 140.1. Gif hryðera steorfan, do in halig wæter grundeswyligean
& springcwyrt & attorlaðan neoðwearde & cliðwyrt, geot on
ðone muð, sona hy batigeað.
 141.1. Wiþ lungenadle hriðerum, þa wyrt on worðigum, heo
bið gelic hundes micgean ðære wyrte, þær wexeð blaca bergean eal
swa micele swa oðre pysan, gecnuca, do in halig wæter, do þonne on
muð þæm hryþerum.
 141.4. Genim þa ylcan wyrte, do in glede, & finol &
cassuc & godeweb & recels, bærn eal tosomne on ða healfe ðe se
wind sy, læt reocan on ðone ceap.
 142.1. Weorc cristes mæl of cassuce fifo, sete on feower healfe
þæs ceapes & an to middes.
 142.2. Sing ymb þone ceap, <foreign>Benedicam dominum in omni tempore
usque in finem, & benedicite & letanias & pater noster</foreign>, stred on
halig wæter, bærn ymb recels & godeweb, & geeahtige mon ðone
ceap, syle þone teoþan pænig for gode, læf syþðan botigean, do
ðus þriwa.
 143.1. Gif sceap sy abrocen, & wið færsteorfan,
cæsteræsc, elehtre, wulfescamb, finol, stancrop, wyrc to duste, do in
halig wæter, geot in þæt abrocyne sceap & stred on ða oþru
þriwa.
 144.1. Wið poccum & sceapa hreoflan, elehtre & eoforfearn
neoðweard, sperewyrt ufanwearde, agrundene greate beane, cnuca ealle tosomne
swiðe smale in hunig & in halig wæter & gemengc well tosomne, do
in muð mid cucylere ane snade, þreo symle ymb ane niht, nigon siðum gif
micel þearf sy.
 145.1. Wið swina færsteorfan, do a in heora mete, seoð
clitan/, syle etan, nim eac elehtran, bisceopwyrt & cassuc, ðefeþorn,
hegerifan, haranspicel, sing ofer feower mæssan, drif on fald, hoh ða
wyrte, on feower healfe & on þan dore, bærn, do recels to, læt
yrnan ofer þone rec.
 146.1. Wið þeofentum, <foreign>luben luben niga efið niga efið fel
ceid fel, delf fel cumer orcggaei ceufor dard giug farig widig delou delupih</foreign>.
 147.1. Wið hondwyrmmum, scipteron, swefl, pipor, hwit sealt,
mængc tosomne, smyre mid.
 148.1. Eft, wex, swefl, & sealt, mængc, smyre mid.
 149.1. Gif nægl of honda weorðe, nim hwætene corn, gecnuca,
mængc wið hunig, lege on ðone finger, wyll slahþornrinde, þweah mid
ðy drænce.
 150.1. Wið hwostan, wyll curmeallan wyrtruman, wyrc to duste,
syle him on wine drincan, sona se hwosta blinneð.
 151.1. Wið maganwyrce & gif he bið toblawen se innoð,
wringc pollegian in ceald wæter oððe in win, syle drincan, him bið
sel.
 152.1. Wið ðon ðe wif færunga adumbige, genim pollegian
& gnid to duste & in wulle bewind, alege under þæt wif, hyre bið
sona sel.
 153.1. Wið þeor, rose & rude, elene & feferfuge,
rædic & bisceopwyrt, saluie & sauine, eferðrote.
 154.1. Eft oþer, fane & feferfuge, garleac & rædic,
ellenrind inneweard & cyrse, netele, pipor, minte þe wyxð be þære
ea, nim mealteala, ofgeot ða wyrta nygon niht & syle drincan nyxtigum.
 155.1. Gif þu wille wyrcean godne drænc wið ælcum yfele
sy hit on heafde, sy þær hit sy, þonne genim þu saluian leaf &
rudan leaf & heldan leaf & finoles cerfillan leaf & hegeclifan leaf
& persoces leaf & reades seales leaf, ealra efenfela, cnoca hy tosomne
& lege on wine oððe on hluttran ealað, & wring þonne of þa
wyrta, & nim þonne hunig be dæle & swet þone drænc, drinc
hine þonne anre tide ær þu þe wille blod lætan, beþa þe þonne
þa hwile to hatum fyre & læt yrnan þone drænc into ælcan lime,
gif þu him ænige hwile befylgest, þu ongitst þæt he is frymful to
beganne.
 156.1. Wið metecweorran, genim eorðgeallan, drig to duste, scad
on eala oððe on swa hwæt swa þu drincan wille, þe bið sel.
 157.1. Wið þæt man ne mæge slapan, genim hænnebellan
sæd & tunmintan seaw, hrer togædere & smyre þæt heafod mid,
him bið sel.
 161.1. Gif hors bið gewræht, þonne scealt þu sweþan
þas word, <foreign>Nabborede unde uenisti tribus uicibus, credidi propter tribus
uicibus, Alpha et o initium et finis, crux mihi uita est et tibi mors inimice,
pater noster</foreign>.
 162.1. Wið cyrnel, Neogone wæran noðþæs sweoster, þa
wurdon þa nygone to <foreign>VIII</foreign>, & þa <foreign>VIII</foreign> to <foreign>VII</foreign>, & þa <foreign>VII</foreign> to
<foreign>VI</foreign>, & þa <foreign>VI</foreign> to <foreign>V</foreign>, & þa <foreign>V</foreign> to <foreign>IIII</foreign>, & þa <foreign>IIII</foreign> to
<foreign>III</foreign>, & þa <foreign>III</foreign> to <foreign>II</foreign>, & þa <foreign>II</foreign> to <foreign>I</foreign>, & þa <foreign>I</foreign> to
nanum, þis þe lib beo cyrneles & scrofelles & weormes &
æghwylces yfeles, sing benedicite nygon siþum.
 163.1. Þis mæg horse wið þon þe him bið corn on þa
fet, <foreign>Geneon genetron genitul catalon care trist pabist etmic forrune naht ic
forrune nequis annua maris scana nequetando</foreign>.
 164.1. Gif hors bið gesceoten, <foreign>Sanentur animalia in orbe terre
et ualitudine uexantur in nomine dei patris et filii et spiritus sancti
extinguatur diabolus per inpositionem manuum nostrarum, quis nos separabit a
caritate christi, per inuocationem omnium sanctorum tuorum, per eum qui uiuit
et regnat in secula seculorum, amen, Domine quid multiplicati sunt, III, iube,
solue, deus, ter, catenis</foreign>.
 168.1. Wið utsihte, þysne pistol se ængel brohte to rome,
þa hy wæran mid utsihte micclum geswæncte.
 168.2. Writ þis on swa langum bocfelle þæt hit mæge befon
utan þæt heafod, & hoh on þæs mannes sweoran þe him þearf sy,
him bið sona sel.
 172.1. <foreign>Ecce dolgula medit dudum beðegunda breðegunda elecunda
eleuachia mottem mee renum orþa fueþa letaues noeues terre dolge drore uhic
alleluia</foreign>, singe man þis gebed on þæt se man drincan wille, nygan
siþan, & pater noster nigan siþan.
 173.1. Wið cyrnla, <foreign>Arcus super assedit uirgo, cana bis, lux et
ure, cana bis</foreign>, sing ðis nigon siþan & <foreign>pater noster VIIII</foreign> on anum
berenan hlafe, & syle þan horse etan.
 174.1. Wyrc lungensealfe, nim cost & suðerne wuda, hylwyrt,
garclife, bete þe bið ansteallet.
 175.1. Wið gedrif, nim snægl & afeorma hine & nim
þæt clæne fam, mengc wið wifes meolc, syle þicgan, him bið sel.
 176.1. Wið horsoman & mannes, sing þis þriwa nygan
siðan on æfen & on morgen, on þæs mannes heafod ufan, & horse
on þæt wynstre eare, on yrnendum wætere, & wend þæt heafod
ongean stream, <foreign>In domo mamosin inchorna meoti otimimeoti quoddealde otuuotiua
et marethin, Crux mihi uita et tibi mors inimice, alfa et o, initium et finis,
dicit dominus</foreign>.
 177.1. Wið oman, genim ane grene gyrde & læt sittan þone
man on middan huses flore, & bestric hine ymbutan & cweð <foreign>o pars et o
uilia pars et pars inopia est, alfa et o, initium et finis</foreign>.
 178.1. Arestolobius wæs haten an cing, he wæs wis &
læcecræftig, he þa gesette forþon godne morgendrænc wið eallum
untrumnessum þe mannes lichoman iondstyriað innan oððe utan.
 178.3. Se drænc is god wið heafodece & wið brægenes
hwyrfnesse & weallunge, wið seondre exe, wið lungenadle &
liferwerce, wið seondum geallan & þære geolwan adle, wið eagena
dimnesse/, & wið earena swinsunge & ungehyrnesse, & wið breosta
hefignesse & hrifes aþundennesse, wið miltan wærce &
smælþearma, & wið ornum utgange & wið þon þe mon gemigan
ne mæge, wið þeohece & sina getoge, wið cneowwærce &
fotgeswelle, wið ðam micclan lice & wið ornum giccendum blece &
þeorgeride & æghwylcum attre, wið ælcre untrumnesse &
ælcre feondes costunge.
 178.11. Gewyrc þe dust genoh on hærfeste & nytta þonne
þe þearf sy.
 178.12. Wyrc þonne drænc of þyssum wyrtum, nim merces sæd
drige, & finoles sæd & petersylian sæd & feldmoran sæd
& felterran sæd, þæt is eorðgeallan, diles sæd & rudan
sæd, cawel sæd & cylle þenian sæd & feferfuigan sæd
& twa mintan, þæt is tunminte & horsminte, & betonican sæd
& luuestices sæd & alexandrian sæd & saluian sæd &
slarian sæd & wermodes sæd & sæþerian sæd &
biscopwyrte sæd horselenan & sæd & beolonan sæd, þæt is
hænnebelle, acrimonian sæd, þæt is garcliue, & stancroppes
sæd, marubian sæd, þæt is harehune, & neptan sæd &
wuduhrofan sæd & wudumerces sæd, eoforþrotan sæd, do ealra
þyssa wyrta efenfela.
 178.20. Nim þonne þyssa wyrta ælcre anre swa micel swa
þara oþra twa, þæt is cymen & cost & piper & gingifre
& hwit cudu.
 178.22. Wyrc þas wyrta ealle to swiþe smalan duste & do
þæs dustes godne cucelere fulne on ane scæncecuppan fulle cealdes wines
& syle drincan on nihtnyhstig, nytta þyses drænces, þonne þe
þearf sy.
 178.25. Gif man scyle mugcwyrt to læcedome habban, þonne nime
man þa readan wæpnedmen & þa grenan wifmen to læcecræfte.
 179.1. Þis deah wið fotece, genim elenan moran &
eferþrotan moran & doccan moran, wyll swiðe well on buteran, dreahna ut
þurh wyllene clað, læt colian, æfter smyre syþþan þæt
geswel, him bið sona sel.
 180.1. Wið hwostan, hu he missenlice on man becymð & hu his
man tilian sceal.
 180.2. Se hwosta hæfð mænigfealdne tocyme, swa ða swat
beoð missenlicu, hwilum he cymð of ungemætfæstre hæto, hwilum of
ungemetfæstum cyle, hwilum of ungemætlicre wætan, hwilum of
ungemætlicre drignesse.
 180.4. Wyrc drænc wið hwostan, genim mascwyrt, seoð on
cyperenan cytele & wyll oððæt heo sy swiþe þicce, & heo sy
of hwætenum mealte geworht, genim þonne eoforfearnes mæst, biscopwyrt,
hindhæleþan, dweorgedwostlan, singrenan, do eall on fæt, syle drincan
middeldagum, & forga sur & sealtes gehwæt.
 181.1. Wið hwostan eft, genim hunan, seoð on wætere, syle
swa wearme drincan.
 182.1. Eft, genim clifwyrt, sume men hatað foxesclife, sume
eawyrt, & heo sy geworht ofer midne sumor, seoð ða on wætere
oððæt/.
 182.2. Geþicge.
 183.1. Gif wænnas eglian mæn æt þære heortan, gange
mæden man to wylle þe rihte east yrne & gehlade ane cuppan fulle
forð mid ðam streame, & singe þæron credan & pater noster
& geote þonne on oþer fæt, & hlade eft oþre & singe eft
credan & pater noster, & do swa þæt þu hæbbe þreo, do swa
nygon dagas, sona him bið sel.
 184.1. Wið heortwærce, rudan gelm, seoð on ele & do
alwan ane ynsan to smyre mid þy, þæt stilð þæm sare.
 185.1. Wið heortece, gif him on innan heard heortwærc sy,
þonne him wyxst wind on þære heortan & hine þegeð þurst, &
bið unmihtiglic.
 185.2. Wyrc him þonne stanbæð, & on þæm ete
suþerne rædic mid sealte, mid þy mæg seo wund wesan gehæled.
 186.1. Wið heortece eft, genim giðrifan, seoð on meolce, syle
drincan/ syx dagas.
 187.1. Eft, neoþeweard eoforfarn, giðrifan, wegbrædan, wyl
tosomne, syle drincan.
 188.1. Wið breostnyrwette, þus sceal beon se læcecræft
geworht, þæt man nime ane cuppan gemeredes huniges & healfe cuppan
clænes gemyltes spices, & mænge on gemang þæt hunig &
þæt spic togædere, & wylle hit oððæt hit beo wel
briwþicce, forþan hit wile hluttrian for þan spice & drige mon beana
& grinde hy syðþan & do þærto be þæs huniges mæþe,
& pipra hit syþþan swa swa man wille.
 189.1. Þry dagas syndon on geare þe we egiptiaci hatað,
þæt is on ure geþeode plihtlice dagas, on þam natoþæshwon for
nanre neode ne mannes ne neates blod sy to wanienne, þæt is þonne
utgangendum þam monþe þe we aprelis hatað se nyhsta monan dæg an,
þonne is oþer ingangendum þam monþe þe we agustus hatað se
æresta monan dæg, þonne is se þridda se æresta monan dæg
æfter utgange þæs monþes decembris.
 189.6. Se þe on þysum þrim dagum his blod gewanige, sy hit
man, sy hit nyten, þæs þe we secgan gehyrdan þæt sona on þam
forman dæge oþþe þam feorþan dæge his lif geændað, oþþe
gif his lif længre bið, þæt to þam seofoþan dæge ne becymð,
oððe gif he hwilcne drænc drincð þam þrim dagum his lif he
geændað binnan <foreign>XV</foreign> dagum, gif hwa on þisum dagum acænned bið,
yfelum deaðe he his lif geændað, & se þe on þysum ylcum þrim
dagum gose flæsces onbyrigeð, binnan feowortiges daga fyrste he his lif
geændað.
 190.1. Sancte rehhoc & sancte rehwalde & sancte cassiane
& sancte germane & sancte sigismunde rex, gescyldað me wið ða
laþan poccas & wið ealle yfelu, amen.

END_TEXT
START_TEXT

Lch III (Foetus)
B21.4.
On the Human Foetus: Cockayne 1864-6, III, 146.



 1. Her onginð secgan ymbe mannes gecynde hu he on his modor
innoþe to men gewyrðeð.
 2. Ærest þæs mannes brægen bið geworden on his moder
innoþe, þonne bið þæt brægen utan mid reaman bewefen on þære
syxtan wucan.
 5. On oðrum monþe þa ædron beoð geworden, on <foreign>lxv</foreign> &
þreo hundræd scytran & lengran hi beoð todælede & þæt
blod þonne floweð on þa fet & uppan þa handa & he þonne byþ
on limum todæled & to somne gearwað.
 9. On þam þriddum monþe he biþ man butan sawle.
 10. On þam feorþan monþe he bið on limum staþolfæst.
 11. On þam fiftan monþe he biþ cwica & weaxeð & seo
modur lið witleas & þonne þa ribb beoð geworden, þonne gelimpð
þæræ manigfeald sar þonne þæs byrþres lic on hire innoþe
scypigende bið.
 15. On þam syxtan monþe he byþ gehyd & ban beoð
weaxende.
 16. On þam seofoþan monþe þa tan & þa fingras beoð
weaxende.
 17. On þam eahtoþan monþe him beoð þa breost þing
wexende & heorte & blod & he bið eall staþolfæstlice
geseted.
 19. On þam nigoþan monþe witodlice wifum bið cuð
hwæþer hi cennan magon.
 21. On þam teoþan monþe þæt wif ne gedigð hyre feore
gif þæt bearn accenned ne biþ for þam þe hit in þam magan wyrð
hit to feorhadle, oftost on tiwes niht.

END_TEXT
START_TEXT

Med 5.1 (Cockayne)
B21.5.1.
Wið eah wærce: Cockayne 1864-6, I, 382.



 1. Wið eahwærce.
 2. Genim læfre neoðowearde cnuwa & wring ðurh hærenne
clað & do sealt to, wring þonne in þam eagan.

END_TEXT
START_TEXT

Med 5.2 (Nap)
B21.5.2.
Recipes: Napier 1890, 325-6.



 1.1. Wið heortæce, genim brade bisceopwyrt &
feldbisceopwyrt & greate wyrt & galluc & gagul &
hindehæleþan & organan & æþelferþincwyrt & harehunan
& saluian & hofan & garcliuan & fifleauan & hamerwyrt &
ferwyrt & mucgwyrt & suðerne wudu & cnuca ealle tosomne &
do ealu.
 1.4. Drinc, þonne ðe þearf si.
 2.1. Wiþ lungenadle, hennebelle moran & harehunan, betonican,
wylle on ealoþ & drince þa hwile, þe him þearf si.
 2.2. Supe syþþan ane hennescille fulle gemyltere buteran, wreo
hine syþþan wearme & beo him syþþan stille.
 3.1. Hat wyrcean þe sylf wennsealfe.
 3.1. Man sceal niman clæne hunig, swylc man to blacan briwe
deþ, & wyllan hit neah briwes þicnesse & niman rædic &
elenan fillan & hrefnesfot.
 3.3. Cnocian, swa man betst mæge, & wringan þonne þa
wyrta & geotan þæt wos þærto & þonne hit beo forneah
gewylled, cnucian godne dæl garleaces & don þærto & piperian,
swaswa þe þince.
 4.1. Wiþ wennas sealf.
 4.1. Hwerhwettan moran & ane handfulle sperewyrte & wildne
næp & wuduwexan moran wylle on mealtealoþ, wringe þurh linenne
claþ, wylle on hunigteare.
 4.3. Nime þonne clænne lengtenbere & grinde on handcwyrna,
nime seþþan mæderan & drige on handcwyrna & grinde reades caules
sædes ane handfulle on piporcwyrna wylle hit eal togædere, na to hearde.
 4.6. Þyge on wucan þriwa, swa him betsþ to onhagige.
 4.6. Þeos sealf deah wiþ wennas & wiþ þone flowendan
fic.
 4.7. Þeah heo styriende sy, ne onscunige he hi for þam.
 5.1. Wiþ liferadle.
 5.1. Nim liferwyrt & bere hi man ham onder cneowe & wylle
on anes hiwes cumeolce, mengge buteran to.

END_TEXT
START_TEXT

Med 5.3 (Cockayne)
B21.5.3.
Recipes: Cockayne 1864-6, I, 382.



 1. Þas wyrta sceolon to wensealfe, elene, garleac, ceruille,
rædic, næp hremnes fot, hunig & pipur.
 3. Cnucige ealle ða wyrta & wringe þurh clað & wylle
þonne on þam hunige.

END_TEXT
START_TEXT

Med 5.4.1 (Cockayne)
B21.5.4.1.
Recipes: Cockayne 1864-6, III, 292.



 1. Ðeos eahsealf mæg wiþ ælces cynnes broc on eagon,
wiþ flean on eagon & wiþ gewif & wiþ mist & wiþ ter &
wiþ wyrmas & wiþ dead flæsc.
 3. Eallniwne croccan sy asett on eorþan oþ brerd & þas
wyrta sy swyþe smæl corflode & gedon innan þam croccan on uppan
þam sy gedon gt oþþe wæta þæt hi þearle wel wese beon,
þæt is þonne twegra cynna bisceopwyrt & glæppe & ribbe,
gearwe & fifleafe, dægesege & synnfulle & brune hofe.
 9. Sy syþþan æren fæt læfel oþþe cec nyþewerd
abywed þæt he eall scine, besmyra eall þæt scinende mid hunig teare
leohtlice.
 11. Sete þonne on uppan þone croccan þæt se æþem slea
upp, þonne binnan þrim dagum wæt þinne finger mid þinum spatle &
gledda þone læfel lytlum & litlum & nim þær gode eahsealfe.
 16. Sy gemenged togædere hunig tear & win & rudan seaw
& efenfela gedon on cyperen fæt oþþe mæstling oþþe bræsen,
nim þær gode eahsealfe.

END_TEXT
START_TEXT

Med 5.4.2 (Cockayne)
B21.5.4.2.
Recipes: Cockayne 1864-6, III, 292.



 1. Wið þa bleinna, þes se hocces mora gesodan, puna & ald
rusel smoru, lea þer to.
 3. Wið hefdeca, þare clata mora et raw festende.
 4. Item, cnuca betonicam & gnid þa þungana & on ufan
þæt hefd.
 6. Wið raucka, nim atena gratan & unflid & acdrenc god
togedera & lege þerto hortes hornes & etriman dust et wið hera
wiið.

END_TEXT
START_TEXT

Med 5.6 (Wanley)
B21.5.6.
Recipes: Wanley 1705, 231.



 1. Ðas cræftas syndon be ðam deore, þe we on urum
geðeode broc hatað.
 2. Mid feðre drep in þæt bisne eagan.
 2. Ðu meaht cuðlice oncnawan þone læcecræft.

END_TEXT
START_TEXT

Med 5.7 (Cockayne)
B21.5.7.
Recipes: Cockayne 1864-6, I, 380.



 1. Wið þa blegene genim nigon ægra & seoð hig fæste
& nim þa geolcan & do þæt hwite aweg & smera ða geolcan on
anre pannan & wring þæt wos ut þurh ænne clað.
 4. & nim eall swa fela dropena wines swa ðæra ægra beo
& eall swa fela dropena unhalgodes eles & eall swa fela huniges
dropena & of finoles more eall swa fela dropena.
 7. Genim þonne & gedo hit eall tosomne & wring ut þurh
ænne clað & syle þam menn etan.
 9. Him byð sona sel.

END_TEXT
START_TEXT

Med 5.8 (Cockayne)
B21.5.8.
Recipes: Cockayne 1864-6, I, 374-8.



 1.1. Ðis is seo seleste eahsalf wið ehwærce & wið
miste & wið penne & wið wyrmum & wið gihðum & wið
teorendum eagum & ælcum cuðum swile.
 1.3. Genim fefer fugean blostman & diles blostman &
ðunorclafran blostman & hamor wyrte blostman & twegra cynna wermod
& pollegian & neoðewarde lilian & hæwene dile & lufestice
& dolhrunan & gepuna ða wyrte to somne & wæl to somne in
heortes mærige oððe on his smeoruwe & meng ele to.
 1.9. Do þonne teala mycel in ða eagan & smyra utewarde
& wyrm to fyre.
 1.11. & ðeos salf help wið æghwylcum geswelle to
þicganne & to smyrianne in swa hwylcum lime swa hit on bið.
 2.1. Ðis mæg to eahsalfe.
 2.1. Genim geoluwne stan & salt stan & pipor & weh on
wæge & drif þurh clað & do ealra gelice micel & do eal
togædere & drif eft þurh linene clað.
 2.4. Þis is afandan læcecræft.
 3.1. Wið lungenadle genim hwite harehunan & ysopo & rudan
& galluc & brysewyrt & brunwyrt & wudemerce & grundeswylian
of ælcere þisre wyrte <foreign>xx</foreign> penega wiht & genim ænne sester fulne
ealdas ealoð & seoð þa wyrtan oððet se sester ealoð sy healf
gesoden.
 3.6. & drinc ælce dæg fæstende neap fulne caldes &
on æfen wearmes lætst.
 3.7. Hit is haluwende bote.
 4.1. Wið fotadle & wið þone dropan nim datulus þa wyrt
oðer nama titulosa, þæt is on ure geþeoda þæt greata crauleac.
 4.3. Nim þes leaces heafda & dryg swiðe & nim ðer of
þriddan healues penincges gewihte & peretreo & romanisce rinda &
cymen & feorðan del lauwerberian & þera oðera wyrta ælces
healues penincges gewihta & <foreign>vi</foreign> piper corn unwegen & grind ealle to
duste & do win twa ægscille fulle.
 4.8. Þif is soð læcæcræft.
 4.9. Syle þan men drincan oþ ðæt he hal sy.
 8.1. Wið innoþes astyrunge.
 9.1. <foreign>Ad vertiginem.</foreign> Nim betonica & wæll swyðe on win
oþþe on ald ealað & wæsc þæt heafod mid þam wose & leg
siððen þæt wyrt swa wærm abutan þæt heafod & wrið mid
claðe & læt swa beon ealla niht.
 10.1. Eft wið þæt ilce nim sauina & betonica &
wermod & merc & seoð on win oððe on oðer wæt swyðe &
nim calstocces & bærn to ascen & nim þonne þæt wos of þa
wyrtas & ofergeot þa ascen mide & mac swa to lega & wæsc þa
heafod þærmide.
 10.5. & nim siððon þa wyrtas wærma alla wiðutan
sauina & bind to þam heafde alla niht.
 11.1. <foreign>Ad pectoris dolorem.</foreign> Nim horsellenes rota & eft
gewæxen barc & dry swyðe & mac to duste & drif þurh clað
& nim hunig & seoð swyðe.
 11.4. Nim siððen þæt dust & mencg þærto &
styre swyðe togædera & do on box & nota þenna neod sig.
 11.6. Eft wið þæt ilce nim readstalede harhuna & ysopo
& stemp & do on ænne neowna pott an flering of ða harhuna &
oðer of ysopo & dridde of fersc buter & eft þa wyrt & swa þa
butra forð þæt se pott beo full & seoð hig swyðe togædra
& wring siððen þurh clað.
 11.11. & nota þonna þearf sig fæstende cald & on
niht on hat ala oððe broð oððe wæter.

END_TEXT
START_TEXT

Med 5.9.1 (Cockayne)
B21.5.9.1.
Recipes: Cockayne 1864-6, I, 388.



 1. Gif hryþeru beon on lungen coðon.
 2. Hylle & bærn to axan on middan sumeres mæsse
dæg/.
 3. Do þærto hali wæter & geot on heora muð on middan
sumeres mæsse mergen & sing þas þry sealmas þær ofer,
<foreign>Miserere nostri & Exurgat dominus & Quicumque uult</foreign>.

END_TEXT
START_TEXT

Med 5.9.2 (Cockayne)
B21.5.9.2.
Recipes: Cockayne 1864-6, I, 388.



 1. Gif sceap sionyl on.
 2. Genim lytel niwes ealoð & geot innon ælc þæra
sceapa muð & do þæt hi hraðor swelgon.
 3. Þæt heom cymð to bote.

END_TEXT
START_TEXT

Med 5.10 (Schauman-Cameron)
B21.5.10.
Recipes: Schauman and Cameron 1977, 291-3.



 1. Wið yflum & miclum footsuilun.
 1. Cnua beolonan moran suiðe, lege on ða foet.
 2. Hie geðuinað & alne ðone ece wunderlice afirrað.
 3. Eft to ðon ilcan.
 3. Genim ðære læssan mucgwyrte moran, cnua wel, gemæng
suæ calde wið hunig, ete ðæt gemong on marne & ðonne he restan
welle.
 6. Ðæs ilcan lecedom mæg wið ðeh wærce.
 7. Gif foet oððo sconcan oððo cnio suellen, genim
neodowarde beolonan oððo eolectran, gecnua suiðe wið smæng wið
maelum hwæte meolwe gecneed to dage.
 9. Clæn on ðet asuoln limm, wrið on næhterne.
 10. On mærne bið se suile geðuinen sio duæning dæg
ðaeh ðe hio on neate sie.
 11. Wyrc god dust to rotigendum dolge, nim acrinde &
slahðornes wyrtruman rinde.
 13. Innewarde adryg wyrt to duste.
 13. Ðæt bið god In dolg to scædenne.
 14. Ðis dust is good to scedenne gif men foet suellen & ða
tan cinen.
 15. Ne wæt ða ðu foet, & hie sie stille ðendon ðu
hine lecnige.
 17. Wið foetadle, wyrc scoas of seles felle, do on ða foet
& hiæ biað sona soel.
 18. To ðon ilcan.
 18. Wið lend wærce, wyrc gyrdels of seles felle, gyrd mið
& he bið hal.
 19. Wið ðeh æci, wyrc drenc, nim eofordrotan walwyrt.
 20. Do in win oððo in god waelc alo, drinc on næhtnistig
bollan fulle.
 22. Wyrc him aec god bæð eapuldorn, salhðorn, aesc,
cuiicbean, aac, eofordrote, æscðrote, eolone, biscop wyrt, ifign,
betonica, ribbe, rædic.
 24. Waell ðis all in wætre & ðis is god baeð wið
ðeh æci.
 26. Wið aslepnum lic.
 26. Genim neoðowardne seeog, waell in wætre, lege hatne stan
in letrican on ðæt liic ðær hit aslepne sie.
 28. Wyrc him aec gode salfe, genim ða readan netlan &
hræfnes fot.
 29. In suines smeome & scepes & in butran &
scipteorwe.
 30. Mið ða salfe ðæt lic ðær hit alepen sie.
 31. Is oðer god salf to ðon ilcan peopor hwytcudu.
 32. Suefl cost ecid oele.

END_TEXT
START_TEXT

PeriD
B21.6.
Peri Didaxeon: Loweneck 1896, 3-53, corrected by Sanborn 1983.



 1.3.2. <foreign>Incipit liber, qui dicitur peri didaxeon</foreign> Her onginþ seo
boc peri didaxeon, þæt ys seo swytelung, hu fela gera wæs behuded se
læcecræft.
 1.3.4. And be his gewitnesse þa gelæredusþan læce
gewislice smeadon.
 1.3.5. Þæt was se ærusta Apollo and his suna Esculapfius
and Asclepius; and Asclepius was Ypocrates yem.
 1.3.7. Þeos IIIIor gemetum ærest þa getymbrunga þare
læcecrafte after Noes flode ymba wintra a þusund and fif hund wintra on
Artaxis dæge, se was Persa cingc; hy aluste þa leoht þæra
læcecræfte.
 1.3.10. Giwislica se Apollon ærest he gemetta meþodicam,
þæt syndon sa ysene, þa mann mid cnifun hæle menn; and Escolafius
empiricam, þæt is ilæcnunga of læcecrafta; and Asclepius loicam,
þæt ys seo gehealdenysse þære æ and þæs lifæs; and Ypocras
theoricam, þæt ys foresceawunga þara seocnesse.
 1.3.16. Þannum Plato and Aristotiles, þa gelæredusþan
aþwytyna, þas æfterfyligdun þan forecwedenan læcum, and hi
gesæddun þæt feower wætun syndon on þan manniscen lichama;
forþam byð wylyd ealswa middangeardes boga, þat ys þa wæte on þan
heafode and þæt blod on þara breosta and se ruwa gealla on þan
innoþe and se swerta gealle innan ðare blædran.
 1.3.22. And hyra anra gehwylce rixaþ ðra monþas: Þæt ys
fram XVIII kl'. ian. usque in VIII kl'. ap'l'., þæt on ðan heafde se
wæte byð wexende; and fram XVIII kl'. ap'l'. usque in VIII kl'. iulii,
þæt ðæt blod biþ wexinde on þan breosten; ab XVIII kl'. iulii
usque in octaua kl'. octobris, þæt sa ruwa gealle byð wexenda on þan
innoþe, forþan synd þa dæges genemnede cinotici, þæt sindan þa
dæges caniculares, and þara byd fif and feowertig dæga; and on þan
dægen/ ne mæg nan læce wel don fultum ænigen seoce manne.
 1.5.3. Anð þe feorðan gescornesse ys ab XVIII kl'. octobris
usque in VIII kl'. Ian., þat se blace gealle wixt on þara bladre.
 1.5.5. Þis gescead ys hæfter þam feorwer heorren heofenes
and eorðan and þara lyfte and þara dupnesse.
 1.5.7. Þa wæs ealswa drihte licede, ealswa was se man geset.
 1.5.8. Þæt þur þara smeagunga and þare endbirnesse.
 1.5.9. Vtan nu nymen æryst gewislice þane fruman of þan
heafde.
 2.5.11. Wið oman; Þus man sceal wyrcen þa sealfe wið oman,
and þus he sceal beon gehaled: Nim litargio twentige scillinga gewyht and
niwes limes twentiga scillinga gewihte and anne healfne sester ecedes and
feorwer scillinga gewiht de oleo mirtino and meng togadere and gnid swiþe
ætsomne mid þan ecede, and þanne nima man oððer ele and meng
þarto and smyre þæt sare mid.
 3.5.19. <foreign>Ad scabiosos</foreign> Wid þæt heafod, þe byð toswollen,
þæt Grecas ulcerosus hatað, þæt is heafodsar, þa bula, þe
betwyx/ felle and flæsce arisað and on mannes anwlytan utbersteþ swa
grete swa beane.
 3.5.23. Þus he scel beon gehaled: Nim wingeardes sæt and gnid
on wæte and lege uppan þar sar, and he byð sona hæl.
 4.5.25. <foreign>Ad idem</foreign> Eftsona wid þat ylca: Nim swearte beanen and
cnuca hy swiðe smale and bynd hy to þare wunda, and selest heo hit
gehaleð.
 5.5.29. <foreign>Ad idem</foreign> Eftsona nim mintan and cnuca hy smale and lege
uppan þa wunda, and ealle þa wæten, ðe þarut gað of þan sare,
eall heo hit adrigh, and gehælð þæt sare.
 6.7.1. <foreign>Item</foreign> Eftsona wið þæt ylca, gif þeo ylca adle
cilde egelic on geogeþe: Nim garluces heafud swa gehæl mid felle and mid
ealle and bærne hit to axan and nim þanne þa axan and ele, meng togadere
and smire þæt sar mid; and þæt byd selysþe wið þa adle.
 7.7.8. And eftsona, gif þa wunda toðindaþ <foreign>Item</foreign> Nim fyrs and
cnuca hine and lege uppa þat geswollene, and hyt sceal sana settan.
 8.7.10. <foreign>Item</foreign> Wið tobrocene heafod; Wið tobrocenum heafod
oððer gewundedum, þe of þan wætan byð acenned of þan heafode:
Nim betonica and cnuca hi and lege to þare wunda, and eal þat sar heo
forswylhþ/.
 9.7.14. <foreign>De cefalaponia</foreign> Cefalaponia, ðæt ys heafodsar, and
þat sar fylgþ lange þan heafode.
 9.7.16. And þis synda þa tacnu þæs sares.
 9.7.16. Þæt is: Ærest þa ðunewenga clæppaþ, and
eal þat heafod byð hefi, and swogað þa earan and þa sinan on þan
hneccan særgiað.
 9.7.19. Þis sceal to botan þan sare: Do þane mann innan to
ana huse, þe be no to leoht no to þustre, and begyte man hym rudan, swa
mycel swa he mæge mid hys hand byfon, and eorðiui ealswa micel and
laurtreowes leaf em mycel oððer þæra beriga nigon and seoþ hit eall
togadere on wætera and do þarto ele and smere þæt heafod myd; hyt
byð sona hæl.
 10.7.25. <foreign>Ad dolorem capitis</foreign> To þan mann, þæt hys heafod
æcþ, oððer wurmas on þan heafedon rixiad: Nim senepsæd and
næpsæd and meng eced and cned hyt mid þam ecede, þæt hit si swa
þicce swa doh, and smyre þæt heafoð foreweard mid; and þis his
anredest/ læcecræft.
 11.9.1. <foreign>Ad idem</foreign> Wið þæt ylca; Eft nim ladsar, þæt ys
teafur, and galpani oþþres healfes panige whit and gnid hyt togadere mid
wlacan ecede and nim þanne þa sealfe and geot on þæs seocys mannes
eare and læt hyne liggen swa lange fortþan eara hit habben eal gedruncan,
and he byð wunderlice hraþe hal.
 12.9.7. <foreign>Ad idem</foreign> Eft nim ellenes piþan and ecede and wull eall
togadere and geot þa sealfan in þat eare, gif se wyrme ys þarinnan; sona
he sceal hutgan of þan earen, gif he þarinna hys.
 13.9.11. <foreign>Ad tornionem capitis</foreign> Þis ys se lacecræft be þan
manne, þat hym þingþ, þæt hyt turnge abotan hys heafod and farþ
furwendun brachenum: Nim man rudan and ceruellan and enneleac and cnuca þa
wurtan togadere.
 13.9.15. Nim þanne eale and buteran and ecede and hunig and meng
togadere þa sealfe mid þare wulle, þe ne com næfre awæxan, and do
inna þa sealfen and wæte þa sealfen inne ane panne mid wulle and mid
ell; nim þane þa wulle werme and beþege þæt heafod mid, and him
byð sona bet.
 14.9.21. <foreign>Ad idem</foreign> Eftsane nim renwæter oððer wullewæter,
þa upwærd wylld and clæne byð; do hyt in an fæt, nim þann anne
linnenne clað and do hine eal wate on þan wætere and bynd hine
syðþan twyfeald uppe þan heafode, of se claþ drige beon, and hym byð
sone bet.
 15.9.27. <foreign>Item</foreign> Eftsona nim balsmeðan and ele and cnuca þane
balsmeþan and menge syððe wið hlutre ele and cnuca; nim þann ane
panne/ and wyrme þa sealfe innan; nim þann þa sealfe swa wearme and
bebind/ þæt heafed mid.
 15.9.31. And nim eftsona plantaginem, þæt ys webrædan, and
cnuca þa wurt togadere, and meng hecede þarto; wyrce syðan anne cliþan
þarof/; nim þann þane clyðan and bynd to þan sare.
 15.11.2. Þanne scealt þu wyrcen ðus þone dreng þarto: Nim
sauinam and ambrotena and cnuca hi and do hi syþþan on win and meng piper
þarto and sum dal huniges and þige þarof anne cuppan felle on ærne
morge and oþerne an niht, þann he gad to bedde.
 16.11.7. <foreign>De capitis purgatione</foreign> Wið þat þæt mannes
heafod clþppitað and to ealre þare clansunge þas heafodes.
 16.11.9. And hit ys nidþearf wið ælc yfel, þæt man
ærest hys heafod clænsige.
 16.11.10. Þæt ys: Nim ærest twegen sestres sapan and twege
hunies and þre sestres ecedes; and se sester sceal wegan twa pund be
sylfyrgewyht; and nin hwytne stor and senep and gingiber, æl þissa twelf
peniga gewihte; and nim rudan ane handfulle and organe ane handfulle and ane
gelare pinahnutte and do eal þys innan anne niwne croccan, and amorgen
þann seoð þu hyt swa swiðe, þat se þriddana dæl beo besodan.
 16.11.17. Nim hit þanne and do in an glæsfat and man machiæ
stufbæþ and baþege hine þaron and smyrige þann þæt heafod mid
þare scealfe.
 17.11.20. <foreign>Ad aures</foreign> Þis sceal to þan earan, þe wind
oþþer wæter forclyst.
 17.11.22. Þus man hy læcnian sceal: Gif þar sy sweg
oþþer sar innan þan heafedan, on fruman do þas scealfe: Nim twegen
styccan fulle godes eles and grene diles twa handfulle and rudan ealswa micel
and wyl on an niwen crocen næs to swiðe, ðe læsse þe ele his
mægn/ forleosen.
 17.11.26. Wryng þann þur linne clæþ and do hyt on an
glæsfæt; wyrme þanne mann þæt heafod and smyre mid þare sealfe,
and he binde þanne þæt heafod mid ane clæþe ane niht; wring þanne
garleyc inne þa eare alche dæg; after þat he byd hæl.
 18.11.31. <foreign>Ad parotidas: Ad parotidas</foreign> þæt ys to ðan sare,
þe abutan sa earan wycst, þæt man nemneð on ure geðeode healsgund.
 18.11.33. And þe healsgund ys twera cunna; and he becum
oþerhwylum/ an man, þur þa awergeda adle, and þam mannan swyðest, se
on sara seocnesse cealdne wætan drincaþ.
 18.13.3. And þa healsgunda syndan twa cunna: Þe oþer byd
eaðe to halene, and þæge non dolh ne wyrces; and oþer syndun, þe
Grecas <foreign>cacote</foreign> hateð, þæt synde awyrgede, and þæge syndan to
agytene ealswa hit her beforen segð, forþan þe færunga hy atyweþ and
færinga aweg gewiteþ buta ælce læcecrafte and swa þeah micele
frecnysse getacnæð, forþan þe hi beoð acennede of þan swertan
wætan, and hy reade atywþ.
 18.13.10. Þus hy man sceal hælen: Nim webradeleaf ar sunne
upgange; nym þanne hlaf and sealt and swamm and cnuca hyt eal togadere and
wyrce/ to clyðan and lege to þan sare; þanne sceal hit bersten and
hælige sona after.
 19.13.15. <foreign>Ad cecitatem oculorum</foreign> Þis scal wyð þare eagene
tyddernesse, heallswa Hypcras þe læce hyt cydde.
 19.13.17. Þæt ys ærest, þæt ðæt sar becymþ on
ða eagen mid mycelre hætan; hwilum hit cymð on mid wæten, þæt hi
beoð toþundene, and hwilum buton ælce sore, þat hi ablindiað, and
hwilum of þan flewsan, þe of þan eagean yrnaþ.
 19.13.21. Þanne sceal hy man þus lacnian: Gif seo unhælþe
cymþ of þare drigan hætan, þanne niman man ane clæþ and waxen
þa eagan mid þan claðe, dyppe hine on watere and gnide þa eagean mid;
and gif hi beoþ toswollene oððer blodes fulle, ðanne scel mann settan
horn þ þunwangan.
 19.13.25. And gif hy ablindiaþ butan ælcon sare, sylle hym
drincan catarcum, and he byð gehaled; and eftsona, gif ani þing innan þa
eagen byfulþ, þanne sceal man nime mede oððer wyfes meolc and do innan
þa eagen, and hym byð sona bet.
 20.13.30. Wið totore egean; Þis sceal to þan eagen, se
geslegen byð oððer toregan: Nim berbeneleaf and cnuca hy swyþe, wyrc
anne cliðan swylc an litel cicel and lege uppan þa eagan anne dæge and
ana niht.
 20.15.1. Eftsona nim attrumu and hunig and þæt hwita of
æge, meng togadere, lage to þan eagean; hym byð sona sel.
 21.15.3. Eftsona wið þan ylcan; Nim niwne cysan and screda hyne
on weallendan wætere and nim þanne cyse and maca elswa litles cicles and
bynd/ to þan eagean ane niht.
 22.15.7. <foreign>Contra glaucomata</foreign> Þis sceal wyð eagena dymnysse,
þæt Grecas nemniað glaucomata, þæt ys eagena dymnesse.
 22.15.9. Þus me hyne sceal læcnige: Nim wifes meolce þry
sticcæs fulla and cyleþena, id est celidonia wos, anne sticce fulne and
alewan and croh, safran gallice, and meng æl þas togadere and wring ðurh
linnenne claþ and do þanne þa sealfan inna þa eagen.
 23.15.14. <foreign>Item contra cecitatem</foreign> Þis sceal wyð eagen
tyddernyssa, þe beoþ on þan ægmoran sara: Nim myrta and lege hy on
hunige and nym þanne ða myrta and lege to þan eagean, þæt þa eagen
toðinden, and nim þanne rudan and cnuca hy and meng axan to and lege
sydþan to þan eagen; þanne ærest byt heo, swyle þa brewas, and after
þan heo hyt glewylce gehælð.
 24.15.21. <foreign>Ad eos, qui non possunt uidere a sole donec ad occasum:
Ad nectalopas</foreign> þæt ys on ure þeodum þe man, þe ne mæge nenig
geseo after sunna upgange, ær sunna eft on setl ga.
 24.15.24. Þanne is þis ðe læcecræft, þe þe
þærto gebyreþ: Nim buccan hwurfban and bræde hit, and þanne þeo
bræde geswate, nim þanne ðæt swot and smyre mid þa eagen, and after
þan ete þa ylcan braden; and nim þanne niwe assan tord and wrynge hit;
nime ðanne þæt wos and smyrege þa eagen mid, and hym byð sone bet.
 25.17.1. <foreign>Ad ordiolum</foreign> Þis sceal wyð þat, þe on eagen
beoþ, þæt Grecas hatað ordiolum.
 25.17.2. Þæt ys þe læcecræft, ðe þarto gebyreð:
Nim beremele and cned hyt mid hunige, lege to þan eagen; þes
læcecræft/ hys fram manigum mannum afanded.
 26.17.6. <foreign>Item ad idem</foreign> Eftsana nim beana melu and sapan, meng
togadere and lege to þan eagen.
 27.17.9. <foreign>Item</foreign> Þis man sceal don þan mane, þe ne mæg
slapan: Nim wermod and gnid on wine oððer on wearme wætere and drinca,
and hym byð sona bet.
 28.17.13. <foreign>Ad sternutationem</foreign> Þis ys þa tylung to þan manne,
þe wel gefnesan ne mæge and micel nearnesse on þa heafedan habbaþ.
 28.17.15. Þis ys þe læcecraft, þe þarto gebyreð: Nim
castorium oððer elleborum and wyrc to duste and do hyt innan þa nosan,
and hyt bringð forð þane fnæst.
 29.17.19. <foreign>Ad infirmitatem labiorum et lingue</foreign> Eftsona þes
læcedom sceal þan manne, ða hyra lippa beoð sare, oððer hyra tunga
and seo ceola swa sær byþ, þæt he hearfoðlice hys spatel forswelgan
mæg.
 29.17.22. Þus hym man sceal tiligan: Nim fifleafan and drige to
duste and meng hunige þanne þarto; nim ðanne se sealfe and smire mid þa
lippa and ða geaglas innan, and hym byð sona bet.
 30.17.26. <foreign>Eis, qui sobito obmutescunt</foreign> Þisne læcecræft man
sceal don þan manne, ða færinga adumbiaþ: Nim dworgedwostlan, hoc est
pollegia, and do hi on ecede and nim þanne anne linnenne clæð and do
þa dworgedwostlan on innan and do þanne benyþan his nosu, and he mæg
specan sona.
 31.19.1. <foreign>Item ad infirmitatem lingue</foreign> Wið þam, þe se streng
under þare tunga toswollen byð; Þisne læcecræft mæn sceal don
þan mannum, þe se streng under þare tunge toswollen byð; and þurh
þanne streng ærest ælc untrumnesse on þane man becumð.
 31.19.5. Þanne nim þu ærest þane cyrnel, þe byð innan
þan persogge, and cyrfetan cyrnel and cawelstelan, cnuca togædere, and
ceorf þane streng under þara tunga and do þat dust on innan, and hym byd
sona bet.
 32.19.9. Wyð þæt flæsc, ðe abute þe teþ wuxt; <foreign>Ad
ginciuas</foreign> þe Grecas hæteð, þæt ys on ure þeodum þæt
flæsc, ðe abute þa teþ wuxt and þa teþ awegð and astyreþ: Nim
forcorfen leac and cnuca hyt and wring þæt wos of anne sticcan fulne and
ecede anne sticcan fulne and huniges þry sticcan fulle and do, þæt hyt
welle þrywa.
 32.19.14. Nim þanne swa hætte swa he hattest forbere mæge,
and habban an dæl on hys muþe, forte acoled beo; þanne eftsona oðer
dæl eallswa; þane þæt þriddan dæl eallswa.
 33.19.18. <foreign>Ad dentes</foreign> Þes lacecraft ys to ðan menniscan
toþan, ðat Grecas nemneþ organum, þæt ys on ure geþeodan bysse
genemned, forþan þurh þa teþ seo blissa sceal uppspringan and manna
arwyrþnys and ealle nydþearfnys on þan toþan ys, ælc man wyte
mæg, and þan toþa þa tunga to spæce gesteal ys.
 33.19.23. Þanne, þæt Greccas nemnes, ys ærest tritumes,
þæt synden þa fyrst teþ, þe ærest þane mete underfoð.
 33.19.25. Oþre Greccas nemneð eumotici, þæt sindon þe
teþ, þe þane mete brecaþ, syþþe þa forme hyne underfangene
habbæt.
 33.19.27. Þann Grecces nemneþ sume molides, þæt we
hæteð grindingteþ, fore hy grindeþ æl, þæt man bygleofaþ.
 33.19.29. Anð oft mann smeaþ, hwæþer teþ bænene beon,
forþan þe ælc ban mearh hæfþ and hy nan mearh nabbaþ.
 33.19.31. Anð oþre bæn, þeah hi beon tobrocene, mid suman
læcecræfte hy man mai hælen, and nafre þane toþ, gif he tobrocen
beoþ.
 33.21.2. Oft of þan heuede se wyrsta wate cumþ to þan toþan
on þare gelicnesse, þe hyt of huse dropað on stan, þan hyt vinð, and
þane stan þurhþurleþ and þurhþreawþ, ealswa þa ufe wæte of
þan heafod fylþ uppan þa teþ and hy þane þurhþreawþ and deþ,
þæt hy rotigeþ and toþinddaþ, þat þa teþ þoligean ne mæge
ne hæte ne ceald and swyþest þa grindingeþ, þe alc mid feower
wyrtrume/ gefæstned byð; and þane hy hero wurtruma forleataþ, þanne
sweratiged hy and fealled.
 33.21.10. Þanne ys se læcecræft þarto: Nim sumne dæl
of heortes hyde and anne niwne croccan and do wæter on and seoþ swa
swyþe, þæt hit þriwa wylle, swa swyðe swa wæterflæsc.
 33.21.13. Nim þanne þat wæter, and habbe on hys muþe, swa
wearm swa he forbere mæge, fort hyt acoled beon, and þanne hyt si col,
wyrpe hyt ut of hys muþe and nime eft wearmre and do yt eft col ut, and byð
sona bet.
 34.21.17. <foreign>Item ad idem</foreign> Eftsona nim piper and alewen and sealt and
leaces sæd and hunig and meng eal togadere.
 34.21.19. Nim þanne se sealfe and gnid þa teþ mid, and þa
sealfe aflymþ fram þa toþa eall þæt yfel.
 35.21.22. <foreign>Item ad idem</foreign> Eftsona nim hwitne stor and laurberigie
and ecede, meng heal togadere, nym þanne ane panne and wlece hyt eall
togadere, þæt hyt wlæc beo, and habbe on hys muþe swa wlac.
 36.21.26. <foreign>Ad yfam</foreign> Þes lacecræft deah wyð þone huf: Nim
piper and cumyn and rudan þreora scyllinga gewyht, and do þarto anne
sticcan fulne huniges.
 36.21.29. Nimm þanne ane clæne panne and seod þa scealfe,
þæt heo wel wealle. and styre hy swyþe, gemang þan þe heo welle; nim
an/ clæne fæt and do hy on; and syle hym etan þanne twegen sticcan
fulle a æfen, twegen a morgen, and byþ sona hæl.
 37.23.1. <foreign>Pro inflatione gutturis</foreign> For mannes þrote, þe byð
toswolle; Þes lacecræft deaþ, gif þæs mannes þrota toswollen
byð and þa ceola, þæt Greccas brahmas hataþ.
 37.23.4. Þis ys þe læcecræft: Sule hym supan gebræddan
hrere ægeran and hunig to and do hym bryð of meolce gemaced, and syle hym
ceruillan etan and fæt flæsc, þæt beo wel gesoden, etan, and he byd
sona hal.
 38.23.8. <foreign>Ad strictum pectus</foreign> Þes lacecraft sceal þan manne,
þe nerwnysse byð æt þare heortan and æt ðare þrotu, þæt he
uneþe specan mægan.
 38.23.10. Þæt scealt þu hym þus don: Nim leac and cnuca
hit and wring þat wos of, syle hym supan, and hym byð sona bet.
 39.23.13. <foreign>Item ad idem</foreign> Eft nim beana and ele and seoð þa
beana on eala and syle hym etan, and hy doþ þa nearwnysse aweg.
 40.23.16. <foreign>Ad vocem perditam recuperandam</foreign> Þisne læcecraft man
sceal don þan manne, þe hura stemna offylþ, ðæt Greccas nemneþ
catulemsis.
 40.23.18. Þus þu hine scealt lacnian: Do hym
forhæfædnysse on mete and læt hine beo on stille stowe; nim þanne
godre butere twegen sticcan fulle and anne sticcan fulne huniges and wyll
togadere and læt hine swelgan þa sealfe leohtlice; and sile hym þanne
leohtne/ mete, and drinca win, and hym cymþ bote.
 41.23.24. <foreign>Ad inflationem gutturis</foreign> Wid mannes ceola, þe byð
sær; Þisne læcecræft man sceal don manne, þe byd þe ceola sar,
þæt Greccas hæteþ gargarisis: Nim niwe beane and puna, nim þanne
eced oþþer win and seoð se beanna and nim ele and meng þarto, oþþer
spic, gif man ele nabbe, and do þarto; wille on ana panna.
 41.25.3. Nim þanne wylle and dype on þare scealfe and bind þa
wulle to þare ceolan.
 42.25.5. <foreign>Ad colli infirmitatem</foreign> Wyð hneccan sar; Þes
læcedon/ is god manne, þe hyra hnecca sær byd and eal se swyra
sargiað swa swiðe, þæt he þane muþ uneaþe to don mæg;
þæt sar Greccas nemneþ spasmus, þæt ys on ure leodene hneccasar.
 42.25.10. Þis ys se læcedom þarto: Nim ane handfulle mintan
and cnuca hy and nim þanne anne sester fulne wines and ane pundes gewyht
eles; meng þane eall togadere and seoð hit swa swyðe, þæt þæs
wines and þæs eles ne sy na mære, þane ær wæs þæs eles,
þa hit drige wæs: wring þanne þurh claþ and wurp aweg þa mintan
and nim wulle and wyrc twegen cliðan of þare wulle.
 42.25.16. Duppe þanne ðonne cliþan on þare sealfe and lege
to þan hneccan, þanne eftsona þane oþþerne and do þanne oþþerne
aweg; do þus fiftine syþun; nim þanne oþþre wulle and wyrm to
heorþe, þæt heo beo swyþe wearm, and bynd to þan hneccan; þanne
byn twan tide do þa wylle aweg and nim þa ylcan clyþan, þe þar ær
wæran: do þarto on þa ylcan wisan, þe þu ær dydest.
 43.25.23. Wið þan yfelan on mannes swure; Þisne
læcecræft man sceal don mannum, þe hyra swyran mid þan sinum fortogen
beoþ, þæt he hys næn geweald nah, þæt Greccas hætað
tetanicus.
 43.25.26. Þys adle ys þreora cynna: Þæt an cynn Greccas
hætað tetanicas, þat syndan þa menn, þa rihte gað wið
uppaþenedan swyran and ne magan abugan fora untrumnesse.
 43.25.29. Anð þa oþer adle sit þus on þan swuran,
þæt sa syna teoð fram þan cynne to þan breostan, þæt he þane
muþ atyne ne mæg fore syna getoge; and þæge adle Greccas nemneð
brostenus.
 43.25.32. And þe þrydde adle sitt þus on þa swyran,
þæt sa syna teoþ fram þan cynnbane to þan sculdre and þane muþ
awoh breddad.
 43.27.2. Do hym ærest þanne þisne læcecræft: Wyrce
hym arest hnesce bedd and maca wearm fyr; þanne sceal hym man læten blod
on þan earme on þan middemyste ædra.
 43.27.5. And gif þan gehæled ne byd, þanne teo hym man blod
ut betweoxan þan sculdran mid horne: nim þanne eald wyn and ealde rusel;
nim þanne ane panne and seoð þane rusel and þat wyn swa swyþe, fort
se rusel habbe bedruncan þat wyn; nim þanne wulle and tæs hy and maca
hy swylce anne clyþa and lege þa scealfe on uppan and bynd þanne to
þan sare myd ane clæþe.
 44.27.12. <foreign>Ad idem</foreign> Eftsona nym buteran and ele and meng
togædere; nim þanne winberian coddes and galpania and anan and cnuca eall
togadere and wyl in ðare buteran and on þan ele and do to þan sare,
ealswa hyt beforan seið; do hym þanne hnesce mettas and godne drincan,
healswa hit beforen seið, swylce wile, swa hym he beþurfe.
 45.27.19. <foreign>Ad pormones, id est ad infirmitatem manuum</foreign> Þes
læcecræft is god wyð sare handum and þara fingra sare, þæt
Greccas hataþ pormones, and on leden perniciam man hyt hæt: Nim hwitne
stor and seolferun syndrun and swefel and meng togadere, nim þanne ele and
meng þarto; wurm þanna sa handa and smyra þarmid: bewynd þanne þa
handan mid linnen claþe.
 46.27.26. <foreign>Item ad infirmitatem mannum</foreign> Wyð sare handa; Wyð
þa handa, þe þæt fell of gað; Þis hys to þan handan, þæt
þat fel of gæþ and þæt flæsc tospringad: Nym winberian, þe
beoþ acende æfter oþþre berigian, and cnuca ahy swyþe smale and do
hy on buteran swyþe and smure þæt sar gelomelice mid; bærne þanne
streuw and nime þa axan and strewe þaruppe.
 47.29.1. <foreign>Ad idem</foreign> Eft nim dracentan wyrtrume and puna hy smale and
wyll hy on hunige and lege þanne uppan hændan.
 48.29.4. <foreign>Ad infirmitatem mannum</foreign> To handum; Þis lacecræft
sceal to þan handan, þe þæt fell of pyleþ: Nim betan ane handfulle
and lactucan ane handfulle and coliandrone ane handfulle and cnuca eall
togadere; nim þanne cruman and do on wæter and þa wyrt mid and wurme
þanne wel þa wurtan on þan wæter and þa cruman mid; wyrc þanne
clyþan þarof and bind uppan þa handan ane niht and do þus þa lange,
þe hit beþurfe.
 49.29.13. <foreign>Item ad vnguem scabiosam</foreign> Þis sceal to scurfedan
næglum: Nim plumsewes anes scyllinges gewyht and swegles æpples twegean
scyllenges gewyht and cnuca hy togadere; smyre þa næglas mid and læt hy
beon swa gesmyrede.
 50.29.18. <foreign>Ad eos, qui non habent appetitum ad cibum</foreign> Þis hys god
ta þan mann, þe hura metes ne lyst, þæt Greccas hataþ blaffesis, and
Ypocras seggeþ, þæt seo untrunyss cymþ of þrim þingum, oþþer
of cyle, oþþer of miclum hæte and drince, oþþer of lytte þte and
drince, oþþer of miclum wernesse.
 50.29.23. Gif hyt cumeþ of þan cyle, þanne scealt þu hym
helpan mid baþe; gif hyt cymet of mycele drence, þanne scel he habba
forhæfdnysse; gif hyt cymeþ of mycle swynce oþþer of earfodnysse,
þanne scealt þu hym don eced wyd hunige gemenged oþþer drinccan ecede
wyd leac gemenged.
 50.31.1. Gif þa untrumnysse cumþ of þan cyle, þanne nim
þu beferes herþan and barne to duste and grind piper and meng piper and
þæt dust togadere and nim sticcan fulne þas gemengede dustes and do in
ane cuppefulle wynes and wlece þanne þæt win mid þan duste and sile
hym drinca.
 50.31.6. Oþþer nim peretrum wyð mede gemenged, swa micel swa
gemenged wæs þæs oþþeres, and sile hym drince.
 51.31.9. <foreign>Ad strictum pectus, siue ad asmaticos</foreign> Þisne læcedon
do þan manne, þa hym beoð on hyra brosten nearuwe, þat Greccas
hæteð asmaticos, þæt ys nearunyss; and uneaþe mæg þane
fnæst to do and utabringan and hæfd hæte breost and byd innen mid
micle nearnysse; and hwilan he blod hræcþ and hwylum mid blode gemenged,
and hwile he riþaþ, swylce he on dueorge sy; and micel spatel on ceola
wyxeþ and syhþ adun on þara lungane.
 51.31.16. And þus byð þat yfel acenned: Ærest þur mycele
æteþ and drincas þæt yfel hym on innan wyxt and rixað swa swyþe,
þæt hym næþer ne meteþ ne ealaþ ne lyst.
 51.31.19. Þus þu scealt hine halan: Do hyne into þan huse,
þe beo næþer ne to hæt ne to ceald, and læt hym læce blod on
þan wynstran earme, gef he þare ylde hafeþ; gif þu þanne on þan
earme ne mæge, þanne sceal þu hym læten blod mid cyrfetum betwex
þan scoldrum on þa ylcan wysa, þe mann mid horne deð.
 51.31.24. Gyf wyntra sy, þanne scealt þu niman pollegian and
seoð hy on watere, nim þanne þa wyrta and wyrce togadere swa micel swa
celrus; þacc yt þanne gelomelice mid þan wermum wætere betwex þan
sculdrun/ oþþer mid harehunan, gif þu dueorgeduostle næbbe.
 51.31.29. And gif þur þis hæl ne beon, nim uentuosam and
lege under þa earmes and anbutan þane mægen and nim þane fele cyne
wyrta and wyrc to sealfe and smeri abotan þan mæge mid sare selfe; nim
þane hnesce wulle and dupe on ele, þe beo of cypressan, and smyre anne
clæþ mid þan ele and wrið þane clæþ abutan þan mægan and
smyre abutan þane swyran mid þan ele and abutan þa hrigbræde
geloemelice/.
 51.33.3. Wyrc þanne clydan of eorþan, þa mann nemneþ nitro,
þa byþ fundan on Ytalia, and do þar piper to and lege to þan sare, fort
þe man wearmie; nym þanne narð and pintreowes sæp and panic and wyrc
þær drenc and syle hym drince.
 51.33.7. Nim þanne eft cicenamete ane handfulle and þry
æpple of celidonia; nim þanne ane healfne sester wynes and seoþ hi, fort
hy beon wel gesodene; syle hym þanne drincan þry dæges, ælce dæg
ane cuppan fulne.
 52.33.11. <foreign>Item ad pectus</foreign> Þes læcedom sceal to þan mann,
þe byð yfele on þan breostam.
 52.33.13. Þur þa breost fela freccenysse synden, þe on þe
manne becumeþ.
 52.33.14. And soþ hys, þæt ælc wæte cymd ærest ut
of þan magan, and þur þane wæten þa breost beoþ geheafugede and
þa heorte ge sydu byð gefullede mid yfele blode; and æfter þan ealle
þa ædran slapad and þa sina fortogiað and eal se lichama byþ faþ
and þa eaxle særgeaþ and sa sculdraþ teoþ togadere, and hyt pricaþ
innan þan sculdru and on þan hrigge swilce þar þornas on sy, and hys
andwlita byð eall awend.
 52.33.21. Þanne þu þas tacnunge seo on þan manna, þanne
scealt þu hym blod lætan; and gif þu ne dest, hit cym hym to mucele and
stranga adle, forþan þa æddra and þa lime beoþ gefullede myd
mucellere fulnesse.
 52.33.24. Forþan we byddaþ æræst, þæt mann hym
wyrce/ speaudrenc, forþan eal þæt yfel, þe byð on þare heorta and
on þan breoste, eall yt sceal þanne ut and beo þa heorta and þa breost
and þæt heafod swa wel geclansæd.
 52.33.28. And gif he þanne þa spatl swyþe utspæte, þanne
hys þat þe hyfela wæte, þe on þan heafode rixaþ; and eall se
lichama geswæred byþ and gehefeguþ, eal swylc he of mycele swynce come,
and ealle he byþ geswenced and, bute he þe hraþar gehæled beo, hyt cum
hym to mycele yfele.
 52.35.1. Þus man hine sceal læcnie: He hine forhabban wyð
feala cunna metas and drencas and wyð gebræd flæsc and wið ælces
orffes flæsc, þe cudu ceowe, and drince leoht wyn, þæt hym ne
þyrste.
 52.35.4. Ac ceowe hwytes cuduwys sæd and fiffingran ælce
dæg, ær he etan; and wite þu gewyslice, gif he mid earfodnysse hwest
and yt uthræcþ, þanne hys þæt clænsunga þara breosta.
 52.35.7. Þanne sceal he etan drigne hlaf and cyse, and ne cume he
on nane cyle, þe hwile þe he seoc beo, ac beo on wermum huse, and hæte
hym man bæþ swa hraþa, swa hys wisa godige.
 52.35.10. Nim þanne earixena wyrtruman and glædene more and
swearte mintan and mucgwurt and drige to duste and do þær æcern to,
oþþer hwætena flysma; mengc togædera, meng þar þanne hunig to and
wynberigea/ coddes and pices sum dæl and hwyttre gosu smere; seoð þanne
eall togadera on anu niwe croccan; nim þanne wulle, þe ne com næfre
awaxen, wyrc cliþan þærof, lege þæruppa þa sealfe wel þicce.
 52.35.17. Wyrð þanne to þan breostan, swa hæt swa he
hattest forberan mæge; þanne þeo beo acoled, lege oþerne wearme
þarto, and do þus ðe hwyle hym þearf sy; wyrce hym drenc gode, þe
ægþer clænsige ge þa breost ge þane innoþ; and bace hym man
þanne wearmen hlaf be heorþe, and ete þane manige dæges þane hlaf
þe wyrm.
 52.35.22. Nim eft cicenemete and wermod and lauberigan and do hwyt
cudu/ oþer gerusodne ele to and gnid eall togadere mid ele mid eall; wyrme
þane þa breost to heorþan and smyre hy þanne mid þare scealfe.
 53.35.27. <foreign>Ad idem</foreign> Eft nim cicenemete and seoþ on wine; do
þanne ele to, þe beo of frencissen hnutu, and drince þæt.
 54.35.30. Wyð þan scearpan bane, þe betweox þan breostan
byþ; Þus man sceal wyrcean þane cliþan to þan scearpan bane, þe
betweox þan breostum byð, gif hyt sar sig: Nim ealdne swynes risel twegea
punda gewiht and wexas syx scyllinga gewyht and eles swa mycel and þæt
sæpp of cypresso swa micel and fearres smere fif scillinga wyht and panecis
fif scillinga gewyht and ysopa feorwer scillinga wyht and galpanan feorfer
scellinga/ wyht and beferes herþan feorfer scillingaþ wiht and hwitere gose
smere anes sceallinges wyht and euforbeo swa micel, and pyne æl togadere and
do in ane boxs, and nime syþþan swa oft swa he beþurfe.
 55.37.10. <foreign>Ad idem</foreign> Eftsona to þan ylcan: Nim niwe butera twegen
dæles and þane þriddan dæl nifes huniges and ane gode cuppan fulle
wines and hæt þat wyn on ane clæne panne, and þanne hyt wel hæt
byð, do þæt hunig and þa butera þærto and syle hym þanne drinca
fæstende ane cuppan fulle.
 56.37.16. <foreign>Ad vmbilicum</foreign> Þisne læcedon man sceal do þan
manne, se his nafulsceaft intyhþ.
 56.37.18. Nim eormeleaf and seoþ and wyrð þanne swa hæt
uppan þane nafelon.
 57.37.20. <foreign>Ad idem</foreign> Eftsona to þan ylcan: Nim hwit cudu and
weremod and cicenamete and wyll eall togadere; nim þanne þa wyrta and
streuwa uppa ane clæþe and bynd swa hate uppa þane nafelan.
 58.35.24. Wið heortan and sidane sore <foreign>Ad morbum cordis et
lateris</foreign> Wyð heortan ge sydu unhæle; Þisne læcedom mann sceal do
þan mann, þeo beo on heora heortan ge sidu unhale.
 58.37.28. Þus þu scealt þat yfel ongyta on þan manne: Hym
byd hynnene eall swylce he si eall tobrocen, and he hwest swyþe hefelice and
micelne hefe gefret æt hys heortan, and þat he uthræcþ, byþ swyþe
þicce and hæfet hwyt hyw.
 58.39.1. Þan scealt þu hine þus læcnigean: Nim grene helda
and cnuca hy swyþe smale and nim ane æg and þa wrut and swyng togadere;
nim þanne swynes smere and ana clæna panne, wylle þanne þa wurt mid
þan æge on þan swunes smere innan þare panne, fort hyt genoh beo, and
sile him fæstenda eta; and æfter þan he sceal fæsten seofan tide,
ær he ænigne oþerne mete etan.
 58.39.7. And gif nabbe grene helda, nime þat dust and mæcige
mid þan æge and bruce þysses læcecræft, fort he byð hæl.
 59.39.10. <foreign>Ad eos, qui nimis saliuam conspuunt</foreign> Þis sceal þan
manna to læcecræfte, þe swyþe hyra spatl utspiwaþ, and hy habbaþ
swyþe/ heue magan.
 59.39.12. Þanne ys god, þæt mann foresceawie, hwanne seo
seocnysse sig, forþan þeos ædle ne eglad ælce manne gelice.
 59.39.14. Sume men hyt eagles hof þas heafedes wæten, and
sume men hyt eagles, þanne hi fæstende beoþ, and hy swyþust hyre spatl
utspiwaþ, of hy fulle beoþ, and næfre hy ne swycaþ, ac þanne hi
hungrie beoþ.
 59.39.18. Þu miht þa adle gecnawa, forþan of þara hæten
byþ þæt spatl tolysed, and þa micele spatl of þara mycele hæte,
ealswa þæt treow, þæt man on heorþe leges; for þare mycele
hæten, þe þæt treow barned beoþ, þare wylþ ut of þan ende
water.
 59.39.22. Þus þu hyne scealt læcgnie: Nim gingyfran twelf
penega wyht and piperes feower and twentiga penega gewhyt and hunige heahta and
feorwertig penega gewyht; meng þanne eal þas togadere and sille hym
fæstende etan þarof twege sticca fulle oþþer þru.
 60.39.27. <foreign>Ad acidiua</foreign> Wyþ þæt hæte wæter, þe scyt
upp of þan breosten; <foreign>Ad acidiua</foreign> þæt hys þæt hæte wæter,
þe scet upp of þan breostan and hwylan of þa mæge.
 60.39.30. Þanne sceal he drinca fif handfulle scealtes
wæteres.
 60.41.1. And nim eftsona wermodes sæd and seoþ hyt on watere
and menge þærto wyn and drince hyt þanne.
 60.41.3. Eallswa nim þro pipercorn oþþer fif and hete hyt.
 60.41.4. Eft nim bettonica anes scyllingas gewyht and seoþ on
wætere and sile him drinca fæstinda.
 60.41.5. Nim eft rudan and cnuca and lege hy þanne on eced and
sile hym fæstende drinca.
 60.41.7. Eftsona nim lufestices sæd ane handfulle and ete hyt.
 61.41.8. <foreign>Potus prouocans vomitum</foreign> Þes lacecræft sceal þan
mann, þæt spiwan wyllan.
 61.41.9. Wyte þu gewyslice, þæt se speaudrenc deaþ hym
mycel god and fultum ge on þa breostan and on heort ge sida and on þara
lungane and on þare milta and on þan innoþ and on þan mæga ge on
ealle þa yfele wæta, þe wyþinna þe mægen beoþ and abeotan þa
heortan.
 61.41.14. Eall þe drenc afyrsaþ and aclænsaþ þa hylc
þing, swa þar weaxan, þe byð to yfele in þan mann; þur þane drenc
he sceal beon gelyþegod and alysed.
 61.41.17. Þe spæudrenc ys god ær mete and betra æfter
mete, forþan þe ealde læces hyt þus wyrtan, þat seo fastnysse
þæs yfeles wætan on þan heafede and þæt oferflawende yfel on
þan breostan byð astired æfter þan mete, and se yfela wæta on þan
gellan byð eac astired; þanne þur þane dreng he byd afeormud and ne
geþafaþ, þæt þær ænig yfel wæta beo gesamnad innan þan
mægen.
 61.41.23. Þus þu scealt þane spæawdrenc wyrcean: Nim smale
napes and lege hy on eced and do þar hunig to and læt hy licgean ane niht
þæron ofgotene; ete þanne a morgen, fort he full sy, drince þanne
after wearm wæter.
 61.41.27. Nim þanne an feðere and dyppe on ele and stynge on
hys muþe, oþþer his fingers do on hys muþ, þæt he þane
spæudrenc astyrie.
 61.41.29. And eftsona: Nim cuppan fulle wæteres and sealtes and
meng swyþe togadere, of þæt sealt moltan sy; do hyt þanne on ane
croccan an nyht, nim hyt a morgen and dreahne hit þurh linnen clæþ and
syle him drinca.
 61.41.32. Þanne se drenc hyne styrge, þanne sile him drince
gelomlice wearm wæter, þæt he þa bet spiwe.
 62.43.1. <foreign>Item: Potus leuior ad vomitum</foreign> And eft, gyf þu wylle,
sile hym leohtran dreng.
 62.43.2. Nim þanne wearm wæter and syle hym drincan, duppe
þanne a feþer on ele and do on hys muþ, oþþer hys fingres, and he
spiþ sona.
 62.43.5. Eftsona nim endlufun leaf of bulgagine, ofgeot hy ane
niht mid wyne, þanne on morgen nim þa leaf and cnuca hy on treowenum
fæte and ofgeot hy mid þan ylcan wyne, þe hy ær ofgotene wæran and
sile hym drincan.
 62.43.8. Nim eft eallan wyrte wos swa wearm twegea dæles and
huniges þan þriddan dæl and meng togadere and sile hym drincan
fastende.
 62.43.11. And nim eftsana grene cyrfætan an handfulle and do hy
on wyn and do þarto hunige and do hy on ealu and sile drinca.
 62.43.13. And eftsona nim curfettan wyrtruman and cnuca hy and
wring þærof anes ægessculle fulle þæs woses and eles æne
ægessculle fulle and ellan wyrte wurtrumen nim þanne and cnuca hy and
wring þærof ane sculla fulle and twegra ægersculle fulle wynes, and men
eall togadere and sile hym drincan on stufbaþe.
 63.43.19. <foreign>Contra nimium vomitum</foreign> Þisne lacecræft mann sceal
don manne, þæt swyþe spywaþ, gif wullaþ, þat hit astonden,
þæt Greccas hateþ apoxerrisis; þæt sinden þa menn, þa after
þan þe hy hure mete habbaþ geþiged, þæt hine sceollan aspywan, and
hwylan ær hy etan, hy spiwaþ, and þe mæga sargað, and þe innoþ
toswylþ, and he byþ on ælce lime gwergi, and singanlice hym þurst, and
se ansine and þa fet beoþ toswollen, and his anwlita byþ blac, and his
migga byþ hwit, and he sceal gelomelice migan.
 63.43.27. Þus þu scealt hine hrædlice læcnige: Gif þa
ylda habbe, læt hym blod of bam þa foten byneoþan ancleowe; swa si
þæt blod forlæte, þæt eallunga se seocca ne getorige, and þa
þing, þe þane magen healdeþ, þæt hy næfre forþan forwyrþan,
and þeo oþru blodlæse ys, þe þu þane seoccan læcnige scealt,
þæt ys, þæt þu hym scealt lætan blod under þare tuncgan,
þæt þeo blodlæse þane mann alihte: and æfter þæt seo
blodlæse si gefylled, þu hine scealt scearpigean.
 63.43.35. Nim þann sealt and gnid þa wunda mid; nim þanne
cicenamete and wyllecærsen and eorme leafes sæd and seoþ hy on watere;
hwonlice meng þarto ele and hunige and wyrc þanne clyþan þerof and lege
þarto þru dæges and þre niht.
 63.45.4. Eftsona nim gladenan and hlutter pic and meng togadere and
do to ele and wex and beferes herþþan and galpanan and panic and hwyt cudu;
cnuca þanne eall þas togadere and magce togadere, meng þarto þanne
ecede and wyrce clyþan of þissum and lege þarto.
 63.45.8. Eftsona nim alewen and myrra and hwit cudu and ægra
hwit, meng eall togadere; nim sona acuma and wylle þaron and legc aforen
angen/ þane mæge; and after þyssum nim weremod and dyle, cnuca
togadere.
 63.45.12. Nim þanne ele, seoð þa wyrta, wyrma þanne þa
fet and þa handa, wyrce þanne clyþan of þisse wyrta and bynd swyþe to
þan handan and to þan fotum and myd swyþe drigeon handum straca geornlice
þane innoþ and æfter þissum unbynd þa fet and þa handa and smyre
hy lange hwile mid þare sealfe and forhabban hyne wyð micele gangas and nim
getemsud melu and bac hym anne cicel of and nim cumin and merces sæd and
cnede to þan hlafe and syle hym etan hnesce ægere mid þan hlafe and
hetan pinhnutena cyrnles and amigdalas and oþera hnutena cyrnlu and wyrce
hym blacne briuþ and forhabbe hyne wyð ælc þweal, and gif he after
spiwe/, sile him drincan hlutur ecede, ær he eta and after hys mete.
 63.45.24. Wyð þan ylcan: Nym betonican swa grene and gnid hy on
wætera and do þonn sum dæl huniges to and sile drincan fæstende ane
cuppan fulle.
 63.45.26. Nim eft bettonican þreora scyllange gewyht and seoð
hy on hunige sweþe and stire hy gelomlice; wyrc þann swa greate clympran
feowur swa litle æceran and sile hym þann fæstende etan on wearmum
wæteran feowur dages, ælc dæg ane clyne.
 63.45.30. Eft nim saluian ane handfulle and cnuca hy swyþe smale
and nim twelf pipercorn and grind hy smæle and nim þann aegru and swing
heo/ togædere mid þam wyrtum and mid þan pipore; nim þane ane clæne
panne and hyrste hy mid ele and þann hy beon cole, ete hy þann
fæstinde.
 63.47.3. Nim eft dyles sædes twelf penega gewiht and piperes
ælswa fela and cimenes swa fela and gnid hit to duste; nim þann mintan and
seoð hi on wætera and do þærto gehwæde wyn, drinca, þane he
wylle to hys bedde.
 63.47.7. Eftsona, gif se man spiwan, and he ne mage etan: Syle him
drincan elenam wyrtrumann oþþer ualerianam leaf oþþer myllefolyam wyð
wyne gemengged.
 63.47.9. Eftsona, gif man sy gewunulic, þæt hyne þyrete:
Nym lubestican nyþewearde and gnid on wine and on watera and sile hym
drincan.
 63.47.12. Eftsona nim elenam and spelter and seoþ on wine and
sile hym drincan.
 63.47.13. Þis ys seo selesta drenc wyð þæt broc.
 63.47.14. And wyð þan ylcan: Genym hwit cude and alewan and
mirra and gingiferan and cymen and grind hy eal togadere and do hunig to, swa
fela swa þærf sy.
 63.47.16. Nim þann linnenne clæð and lege þa sealfe uppan,
bynð/ þann ofer þane mægen.
 63.47.18. Þann clansaþ þa scealfe þane innoþ and þa
werinysse aweg gedeð and þann magan gewyrmþ.
 63.47.19. Wyþ þan ylcan: Nim swefles ehta penega gewyhta and
cnuca hine smale; nim þann an hrere bræd æg and do hyt on innan and
sile hym etan.
 63.47.22. Eftsona, gif þu wylt þe werinyssa aweg don of þan
mann, þann þat yfel hyne geþreadne hæfð, of ðe þurft aweg adon:
Nim hwyt cudu and gyngyfere and recels and lauwinberigean and cost, ælces
þissa emfela; nim þann of oþþrum pyhmentum ane sticcan fulne and gnid
hy eal togadere; nim þann wateres twegen dales and wines þann þriddan
dal, meng þann eall togadere and syle him drincan.
 64.47.29. <foreign>Ad emoptoycos, latine dicitur reiectatio: Ad emoptoycos</foreign>
þæt Greccas hateð amatostax, þæt ys on ledene genemned reiectatio,
and on englisc ys haten blodrine.
 64.49.1. Þus him egleþ se blodrine: Hwilum þurh þa nosa hym
yrnþ þæt blod, hwilum þane on arsganga sitt, hyt hym fram yrnaþ.
 64.49.3. Ac þa ealde læces sædan, þæt þeos þrowung
ys geset of feofer þingum, þæt ys of þan breoste and of þan magan
and of ædran and of þan þearman.
 64.49.5. Galwenus se læce hyt of hys snotornysse þus wrat: Gif
hyt on þan breoste byð oþþer on þan magan, þanne þurh þann
spiþan þu hyt miht gecnawen; gif hyt byþ on þan ædran oþþer of
þare bladre, þu miht þurh þane miggan hyt gecnawan.
 65.49.10. <foreign>Si dolor et infirmitas sit in visceribus</foreign> Gif hit byð
of þan þerman, þanne myht þu þurh þane arsgang hyt gecnawan.
 65.49.12. Hit byþ ongyton on sume manne, þæt þæt blod
hym ut of þan heafode utwylþ, and on suma hwilum, þæt hyt utsprinþ
þur þa twa litlan þurlu, þa innan þara ceolan beoþ, forþan þa
ædran beoþ tobrocone, þa inna þa þurlu beoþ.
 65.49.16. And hwilun of þare ceolan þæt blod utwylþ,
hwilum of goman, hwylum of þan scearpan banum, þe bytweox þan breostan
byþ, and hwylum of þare lungone, hwylum of þan magen, hwylum of þan
innoþe, hwilum of þan lendune.
 65.49.20. Þis ys þæt gescead þara lacnunge: Gif þat blod
oþ þan heafode wyll, þus þu scealt hyt agytan: He hwest hefelice, and
sindrig blod he utracþ.
 65.49.22. Þane, gif þa adra byþ tobrocen innan þan þurlu,
of/ þan uue dropaþ uppan þa tunga, and of þara tungan hyt ingehwyrfþ
and he agynþ to brecanne, þane to spiwanne.
 65.49.25. Þann gif hyt cumþ of þare þrotan, þus þu hyt
scealt agitan: Þann he hwest, þann smyit hys tunge, and he uthræþ
wurmsig blod, and þeo þrutu byþ mid sare gemenged, swa swiþe, þæt
he hyt utan gefret.
 65.49.28. Gif hyt of þan goman byþ butan blode, and swiðe
uthreæcþ, þann todo þu hys muþ, and hawa, hwæþer hys ceaflas
sin toswollene, and he eaþelic nan þing forswoligon ne mæg.
 65.49.31. Þann, gif hyt of þan scearpe bane byþ, þæt he
sarlice hwest, and blod utspiuwþ and micel blod astyreþ and gif gæd, hys
breost beoð gesargude, þann wite þu gewyslice, þæt þa adran synd
tobrocene, þe on þa þurlun synd gesette.
 65.51.4. Þann, gif þat blod of þa lungune cymþ, þæt
agyt þu hyt þus, gif þat blod beo swyþe read and clane ut to spiwanne,
and he mid hwostan hyt uthræcþ butun alcum sare.
 65.51.7. Gif þat blod of þan innoþe flowe, þæt wyte
þu, þæt sindon wunda on þan þearmum, and þann he to arsganga
gæþ, þanne þæt hym fram gæþ, byþ swyþe wyþ blode
gemenged.
 65.51.10. And þann, gif hyt byþ of renys, oþþer þan
lendene, þane cumþ þæt blod of þara blæddran; and þæt he
myhþ, byþ sweart oþþer hwyt oþþer read, forþan of yfelre adle
becymþ þis þing on þan mann.
 65.51.13. Þus þu hyne scealt lacnige: Do hyne on wearme huse
and on beorht and bedde hys bed myd morsecge oppan þara eorþa.
 65.51.15. And he hyne sceal forhabban wyþ fela þingas: þis ys
ærest wyþ micele spæce; and wyþ yrsunga and wyþ hamed þing and
fram alce furwerfetum flæsce and fram smyce and fram alce ungeþilde,
forþan þa addran berstað hwyla for þan miceles blodes þinge, þe on
þan/ lichama and on addra byþ.
 66.51.21. <foreign>Ipocras dicit quod quidam plures venas quam alii
habeant</foreign> Ipocras se læce atwuwde, þæt on sumum lichama beoþ ma addra,
þane on sume, and þe lichama byþ wearmra, þann se þe smalran addran
and þa swa feawa ann beoþ.
 66.51.26. Þane þe lichama and þa addran beoþ þæs
yfelan blodes fulle, þann scealt þu hym læten blod on þan earme, gif
he þara hulde habban; and wyrc hym siþþan twegen firesce clyþan and
bind oþerne betwex þa sculdru, oþerne betweox þa breoste and syle hym
ealra ærest etan gebrædne swam.
 66.51.30. And gif þæt blod utwealle oþan heafode, þann
cnuca þu swam and nim wæter and hunig and meng togadere and sile hym
drincan.
 66.51.32. Nym þann ecede and hunig and meng togadere.
 66.53.1. Nim þane an feþere and dyppe þaron and smyra þann
þa stowe mid.
 66.53.2. Loca, hwær þæt blod utwealle, gif þu þa stowe
geracen mægen.
 66.53.3. Gif þat blod of þara ceolan utwealle, nym cole,
spongiam/ and swam and sealt and cnuca eall togadere and bynd þann þane
clyþan uppa þa þrotan and sile hym ærest drincan finul on hluttrun
wine and sile hym etan nywe beoblæd; and hym byd sona bet.
 66.53.8. And gif þat blod on þara lungane si, þane nim
wegbrædan and cnuca hig and wring þarof þæt wos and drinc.
 66.53.10. Gif hyt byþ of þan scearpan bane, þa betwex þa
breosta/ byþ, þann nym þu cealde swam and scealt and cnuca togadere; nym
þane spongyam and lege þa scealfe on uppan and bynd to þan breostan;
cnuca þann swam and do hine on watere and drinca hyne butan sealt, and gif he
þare ylde habban, þann læt þu hym blod and bynd þa scealfe to þan
breostan þane.
 67.53.17. Gif þæt blod of þan innoþe cumþ. vii.

